<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Capitale e mano d'opera, di Valentino Carrera
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2;}
.blockquote {margin: 2em 5%; font-size: 95%;}
.blockquote p {margin-left: 1.5em; text-indent: -1.5em;}
p.indr {text-align: right; margin-right: 5%;}
p.stagedir {margin-left: 40%; text-indent: -1.5em; font-size: 90%;}
p.pers {text-align: center; margin-bottom: 1.5em;}
.center {text-align: center; text-indent: 0;}
.title {margin-top: 2em; margin-bottom: 2em; font-size: 95%; text-align: center;}

div.titlepage {text-align: center; margin: 2em 5%; padding-bottom: 2em; padding-top: 3em; page-break-before: always; page-break-after: always;}
div.verso {text-align: center; padding-top: 2em; font-size: 95%; margin: 05%;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 2em;}
h2 {font-size: 140%; margin-top: 1em; margin-bottom: 2em;}
h3 {font-size: 120%; margin-top: 2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}

.small {font-size: 80%;}
.large {font-size: 115%;}
.x-large {font-size: 130%;}
.xx-large {font-size: 200%;}
.g {letter-spacing: .2em;}
.smcap {font-variant: small-caps; font-style: normal;}
.upright {font-style: normal;}

table {margin: auto; border-collapse: collapse;}
table.interl {width: 80%; font-size: 98%; line-height: 1em;}
.bl {border-left: thin solid black; padding-left: 1em;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1.5em 10%;}
.inl {display: inline-block;}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i6 {text-indent: 6em;}
.poem p.pad {padding-top: 1em;}
.poem-container {text-align: right; margin-top: 2em;}

    </style>
  </head>
<body>

<div class="chapter">
<h1>
CAPITALE E MANO D'OPERA
</h1>

<hr class="mid" />
</div>

<div class="titlepage">
<p>
LE
</p>
<p class="xx-large g">
COMMEDIE
</p>
<p class="small">
DI
</p>
<p class="x-large">
VALENTINO CARRERA
</p>

<div class="poem-container">
<div class="poem inl">
<p class="i2">..... Se voeren sti poetta</p>
<p>Ciappottan i passion, moeven el cœur,</p>
<p>Hann de toccann i tast che ne diletta,</p>
<p>Ciapann, come se dis, dove ne dœur;</p>
<p>Senza andà sui baltresch a tirà a man</p>
<p>I coregh e i scuffion gregh e roman!</p>
<p class="i6 pad"><span class="smcap">Carlo Porta.</span></p>
</div>
</div>

<hr class="tiny" />

<p class="large">
VOLUME PRIMO
</p>

<hr class="tiny" />

<p class="pad4">
TORINO<br />
<span class="small">TIPOGRAFIA L. ROUX E C.<br />
1887</span>
</p>
</div>

<div class="verso">

<hr class="mid" />

<p>
<i>L'editore e l'autore, osservati tutti gli obblighi, intendono di
fruire di tutti i diritti della proprietà sia per la riproduzione
e la traduzione, che per la rappresentazione.</i>
</p>

<p class="pad2 indr">
(918)
</p>

<hr class="mid" />
</div>

<div class="somm">
<h2>
INDICE
</h2>

<p class="center large"><a href="#notizia">NOTIZIA</a><br />
<a href="#primo">ATTO PRIMO</a><br />
<a href="#secondo">ATTO SECONDO</a><br />
<a href="#terzo">ATTO TERZO</a><br />
<a href="#quarto">ATTO QUARTO</a></p>

<hr class="pad2" />
</div>

<div class="chapter">
<p>
<span class="pagenum" id="Page_61">[61]</span>
</p>

<h2>
CAPITALE E MANO D'OPERA
</h2>

<p class="center large">
COMMEDIA IN QUATTRO ATTI.
</p>
</div>

<div class="chapter">
<p>
<span class="pagenum" id="Page_63">[63]</span>
</p>

<h2><a id="notizia"></a>
NOTIZIA
</h2>

<p>
Portare sul palco scenico la lotta così altamente drammatica
e moderna fra i capitali dell'ingegno e del danaro
e la mano d'opera, e trarne per conseguenza, senza
danno dell'arte, non il troppo facile eccitamento all'odio
ed alle rappresaglie cieche e selvaggie, ma il convincimento
dell'inevitabile ed urgente necessità di armonizzare
tutti gli interessi senza ferirne alcuno, non era, or sono
sedici anni, cosa tanto agevole quanto possa ora supporre
il lettore: la era anzi temeraria.
</p>

<p>
Tutti i comici hanno sempre avuto una dichiarata avversione
per ogni lavoro che inspirandosi alla vita contemporanea,
metta in iscena personaggi desunti dall'osservazione
del popolo, per quanto questo sia l'unica sorgente
sempre viva e feconda dell'originalità; e così l'autore della
<i>Quaderna di Nanni</i>, fallitogli il tentativo di fondare con
Raffaello Landini, uno dei più potenti comici ed intemerati
galantuomini ch'egli abbia conosciuto nell'arte, un
teatro popolare toscano, come Giovanni Toselli aveva
fatto nel dialetto piemontese ed Angelo Morolin nel veneziano,
s'era dovuto contentare, per farla battezzare dinanzi
alla severa autorità del pubblico fiorentino, d'una compagnia
di second'ordine. Buon per lui che la compagnia,
per eccezione, era composta di attori volonterosi ed ordinati,
e questo per attori italiani equivale sempre al
dire capaci d'ogni più bello ed inatteso miracolo.
</p>

<p>
Per quest'altra, scritta allora appunto che ogni mente
era affannosamente rivolta verso la Francia agonizzante
in preda al delirio del vizio e della paura, aveva trovato
di primo acchito il migliore di quanti capicomici abbia
avuto l'Italia dopo Gustavo Modena: Luigi Bellotti-Bon,
uomo di iniziativa se mai ce ne fu, sempre vago di novità
ardite, largo dispensatore di benefizi e di incoraggiamenti,
e grande raccoglitore, da ogni parte, di ingratitudini.
Ma nè la sua autorità, nè l'esempio di due valorosi
attori, Luigi Biagi ed Enrico Belli-Blanes, valsero a vincere
nè la prima attrice ricusante la sua parte alla prima
prova, nè altri che aveva chiaramente dimostrato di voler
fare altrettanto quando non vi si fossero opposti i suoi
<span class="pagenum" id="Page_64">[64]</span>
obblighi più espliciti..... Erano tutti da compatire; s'era
in piena fioritura di declamazioni sonanti e di cincischiature
incipriate, e la stampa, meno pochissime eccezioni,
non aveva ancora cercato di persuadere attori e pubblico
che le scene popolari o rusticane possono senza
sfregio di chicchessia passare, quando le anima l'arte, dai
teatri minori ai maggiori: lo Zola aspetterà del resto
altri dieci anni a muovere la sua campagna contro quel
pasticcio di istrionismi e di luoghi comuni che è il teatro
quando non rispecchia schiettamente la vita.
</p>

<p>
È bensì vero che l'Italia, avendo <span class="smcap">Goldoni</span>, non dovrebbe
aver punto bisogno di altri per richiamare la drammatica
all'osservazione del vero, che è quanto dire del nostrale;
ma Dio buono, che sarebbe di noi se le nostre Alpi — troppo
più alte assai dell'orgoglio nazionale — ci impedissero
per ventiquattr'ore di scimmiottare i francesi in ogni
cosa? A farla corta, la commedia rappresentata (la sera
del 3 aprile 1871) colla mosca al naso dinnanzi al pubblico
non ostile, ma non avvezzo e non preparato del
<i>Niccolini</i> ad un tuffo così improvviso nella vita reale fra
il contrasto acerbo e stridente dei principali e degli
artefici, il martellare sulle incudini ed il vociare degli
scioperanti, cadde. Dopo la caduta il calcio dell'asino, va
da sè; e gli asini, con tanto dilettantume a tempo ed
ingegno avanzato, molti.
</p>

<p>
Ma se il mestiere è tale che del teatro fa troppo spesso
la casa di Caino, l'arte, la Dio mercè, è tutt'altra cosa!
Si capisce: il mestiere campa di puerilità e di vanità e
non può aspirare che al trionfo esclusivo e brutale dell'io;
mentre l'arte che vive di sentimenti generosi e di
pensieri nobili, che cerca la bellezza nella verità, che
anela ad alti ideali nel concetto come nella forma, sdegna
di farsi l'eco meschina di ogni ciancia vuota e maligna,
ed invece di gongolare, sotto la maschera posticcia della
critica improvvisata, dell'insuccesso, inspira quattro compagni
in cui il cuore è all'altezza del valore. Paolo Fambri,
Luigi Suner, Angelo De Gubernatis e Paolo Giacometti
di cercare l'autore, e di dire e fare quanto occorre per
persuaderlo a ripresentare il lavoro in altre condizioni
di ambiente e di interpretazione. Nè basta: trova anche
il capocomico per la ripresa, Alessandro Monti, un capitano
che dirige la sua compagnia con quella disciplina
senza di cui non c'è salvezza nemmeno in arte e che fa
miracoli anche sulla porta dell'inferno. E il miracolo succede
<span class="pagenum" id="Page_65">[65]</span>
a Ferrara, e che fior di miracolo! Il rovescio della
medaglia addirittura. La commedia comincia subito il suo
giro, e il miracolo, qui sta il buono, a provare che il successo
di Ferrara non è stato un ripicco, si ripete a
Milano, a Torino, a Genova, a Venezia, a Roma, a Bologna,
nei teatri più riputati. A Firenze, qui sta il bello,
come e meglio che altrove. A Napoli, dove arriva dopo
la bellezza di dieci anni, e qui sta il meglio, la stampa
la proclama una buona azione. C'è dell'altro a Napoli:
finita la stagione, la vogliono ancora sentire, a scopo di
beneficenza, in teatro più vasto che non sia il <i>Sannazaro</i>,
e per allestire l'atto dell'officina incaricano non il trovarobe
e l'attrezzista del <i>S. Carlo</i>, ma lo stabilimento di
Pietrarsa, il quale manderà macchine a vapore vere e
quaranta operai verissimi... Eh? quando sono d'accordo
tutti a dire di sì! Eppure la commedia è la stessa...
</p>

<p>
L'autore ha voluto che si ricordassero queste peripezie
così diverse per sciogliere il suo debito verso Paolo Fambri,
Luigi Suner, Angelo De Gubernatis e Paolo Giacometti,
veri fratelli d'arte; verso i capicomici Luigi Bellotti-Bon
ed Alessandro Monti ed i migliori interpreti che
abbia avuto la sua commedia: Luigi Biagi, Enrico Belli-Blanes,
Giovanni Ceresa, Giovanni Emanuel, Francesco
Ciotti, Gaspare Lavaggi, Salvatore Rosa, Odoardo Sobrio,
Cesira Monti, Amalia Casilini, Celestina Jucchi-Bracci e
Pia Marchi-Maggi.
</p>

<p>
Si deve ricordare anche una sconfitta, egli dice, quando
è per trarne argomento di lode ai compagni, e si può
rammentare anche una vittoria quando è per darne loro
il merito principale.
</p>
</div>

<div class="chapter">
<p>
<span class="pagenum" id="Page_66">[66]</span>
</p>

<h2>
INTERLOCUTORI
</h2>

<table class="interl" summary="Interlocutori">
 <tr>
  <td colspan="2">CARLO VALORI.</td>
 </tr>
 <tr>
  <td colspan="2">EGISTO VESPUCCI.</td>
 </tr>
 <tr>
  <td colspan="2">AGNESE, moglie di Carlo, e figlia di</td>
 </tr>
 <tr>
  <td colspan="2">ANNA.</td>
 </tr>
 <tr>
  <td colspan="2">FRANCESCO SAVELLI, capo-fabbrica.</td>
 </tr>
 <tr>
  <td colspan="2">MATILDE, sua moglie.</td>
 </tr>
 <tr>
  <td colspan="2">FAUSTINI, industriale.</td>
 </tr>
 <tr>
  <td>BOBI</td> <td rowspan="7" class="bl">operai di varie provincie.</td>
 </tr>
 <tr>
  <td>MARTINO</td>
 </tr>
 <tr>
  <td>ORESTE</td>
 </tr>
 <tr>
  <td>CENCIO</td>
 </tr>
 <tr>
  <td>GENNARO</td>
 </tr>
 <tr>
  <td>AMBROGIO </td>
 </tr>
 <tr>
  <td>BARTOLO</td>
 </tr>
 <tr>
  <td colspan="2">CARLOTTA, serva in casa Valori.</td>
 </tr>
 <tr>
  <td colspan="2">CESARINO, fanciullino, figlio di Valori.</td>
 </tr>
 <tr>
  <td colspan="2">ROSINA, bambina che non parla, figlia di Savelli.</td>
 </tr>
 <tr>
  <td colspan="2">Operai di Valori e di altre officine.</td>
 </tr>
</table>

<p class="center pad2">
Il primo atto a Firenze, gli altri a Belmonte.
</p>
</div>

<div class="chapter">
<p>
<span class="pagenum" id="Page_67">[67]</span>
</p>

<h2><a id="primo"></a>
ATTO PRIMO
</h2>

<div class="blockquote">
<p>
Salotto in casa Valori. — Tre porte: una nel mezzo in fondo,
che è la comune; un'altra, a destra dello spettatore, che mette
nel quartiere di Carlo; e l'ultima infine, a sinistra, che dà nelle
stanze di Egisto. — Sulla scena: in fondo, a destra, uno stipo
antico, sul quale sta un orologio a pendolo in mezzo a due
candelabri di bronzo dorato a viticci; a sinistra, parimenti in
fondo, un pianoforte. — A filo di sipario due tavolini; uno a
destra che serve per la colezione, ed un altro a sinistra con
libri, giornali ed oggetti da ricamo. — Una poltrona accanto
al tavolino a destra. — Seggiole in fondo ed accosto al tavolino
a sinistra. — Appesi alla parete in fondo i ritratti di
Franklin e Ghiberti. — È giorno e di primavera.
</p>
</div>

<h3>
SCENA I.
</h3>

<p class="pers">
<i>All'alzarsi del sipario suona una mezz'ora all'orologio a pendolo,
ed entra dal fondo <span class="upright">CARLOTTA</span> con alcuni giornali che
va a deporre sul tavolino a sinistra. <span class="upright">EGISTO</span> fuori di scena.</i>
</p>

<p>
<span class="smcap">Carl.</span> — Già le dieci e mezzo! <i>(si leva in fretta lo scialle,
lo butta sopra una seggiola in fondo e si pone a spolverare)</i>
Con quel giovine, non c'è che dire, il tempo passa presto!
Sarà anche lui come gli altri; ma alla peggio ritorno al paese
e mi sposo Ciapetto: tanto di servire sono ormai stucca!...
Questa è tutt'altro che gente cattiva; ma bisogna stare tutto
il giorno in cucina e non si desina mai all'istess'ora! Se non
mi ricattassi sulla spesa, davvero li pianterei. Ne ho fatti
sette dei padroni in un anno; ne farei otto: alla fin fine ci
sono più padroni che servitori ora. Sarà già svegliato il cavaliere?
<i>(forte verso la sinistra)</i> Signor cavaliere, sono le
undici, sa?
</p>

<p>
<span class="pagenum" id="Page_68">[68]</span>
<span class="smcap">Egisto</span> <i>(fuori di scena a sinistra)</i>. — Davvero? Vengo,
vengo subito.
</p>

<p>
<span class="smcap">Carl.</span> — Benedetto lui che almeno lascia tutti in pace!
</p>

<h3>
SCENA II.
</h3>

<p class="pers">
<i><span class="upright">AGNESE</span> dal fondo. <span class="smcap">Detta.</span></i>
</p>

<p>
<span class="smcap">Agnese.</span> — Carlotta, dove sei stata finora?
</p>

<p>
<span class="smcap">Carl.</span> — Gli è un bel pezzo che sono tornata. Non vede
che ho già spolverato?
</p>

<p>
<span class="smcap">Agnese.</span> — Dove spolverato? Guarda!...
</p>

<p>
<span class="smcap">Carl.</span> — Spolverato, io ho spolverato; se poi suo marito,
che è sempre carico di polvere e di carbone...
</p>

<p>
<span class="smcap">Agnese.</span> — Almeno non cercar pretesti; tu sei giunta
proprio ora.
</p>

<p>
<span class="smcap">Carl.</span> — Dunque mi crede capace di dire una bugia?
</p>

<h3>
SCENA III.
</h3>

<p class="pers">
<i><span class="upright">ANNA</span> dalla destra. <span class="smcap">Dette.</span></i>
</p>

<p>
<span class="smcap">Agnese.</span> — Una no, molte, e questo mi dispiace assai.
</p>

<p>
<span class="smcap">Anna.</span> — Che cosa c'è ora?
</p>

<p>
<span class="smcap">Agnese.</span> — C'è che Carlo ha raccomandato di tener pronta
la colezione per le dieci e mezzo, e lei arriva in questo momento.
</p>

<p>
<span class="smcap">Anna.</span> — Spicciati dunque. <i>(ad Agnese)</i> Mezz'ora prima,
mezz'ora dopo per la colezione non monta... Carlo aspetterà;
aspetto io!
</p>

<p>
<span class="smcap">Carl.</span> — La sente che non c'è tanta furia?
</p>

<p>
<span class="smcap">Agnese.</span> — Carlotta! <i>(ad Anna)</i> Vedi, mamma?...
</p>

<p>
<span class="smcap">Anna.</span> — (Ha ragione). <i>(a Carlotta)</i> Ciò non toglie che
tu pigli ogni pretesto per star fuori di casa delle ore che
non finiscono mai. Che alla domenica tu voglia vedere il damo,
poichè ormai il damo ci ha da essere, passi...
</p>

<p>
<span class="smcap">Carl.</span> — Ma io non ho punto dami...
</p>

<p>
<span class="pagenum" id="Page_69">[69]</span>
<span class="smcap">Anna.</span> — E chi era quel soldato che ti accompagnava al
mercato ieri?
</p>

<p>
<span class="smcap">Carl.</span> — Ah! quello... è un cugino.
</p>

<p>
<span class="smcap">Anna.</span> — Cugino od altro che sia, non tollero che tu stia
fuori di casa più del necessario.
</p>

<p>
<span class="smcap">Carl.</span> — Ma io non ci sto più del necessario... (Anzi!...)
</p>

<p>
<span class="smcap">Anna.</span> — Vuoi tacere una volta? Prima di te la Mea in
mezz'ora andava e tornava.
</p>

<p>
<span class="smcap">Carl.</span> <i>(avviandosi)</i>. — (Bel merito, aveva settant'anni lei!...)
</p>

<p>
<span class="smcap">Agnese.</span> — Va, va a preparare la colezione.
</p>

<p>
<span class="smcap">Carl.</span> — (Se non mi ricattassi sulla spesa, otto ne farei,
otto!) <i>(via dal fondo)</i>
</p>

<p>
<span class="smcap">Agnese.</span> — Anche la Giulietta non torna più con Cesarino...
</p>

<p>
<span class="smcap">Anna.</span> — È inutile far discorsi. Le serve oggi o non sanno
far nulla, o bisogna lasciarle fare a loro modo. <i>(siede)</i>
</p>

<p>
<span class="smcap">Agnese.</span> — Vuoi che ti suoni qualche cosa, mamma?
</p>

<p>
<span class="smcap">Anna.</span> — Per carità, lascia stare la musica; stamane ho
i nervi in convulsione... Dà piuttosto un'occhiata ai giornali.
</p>

<p>
<span class="smcap">Agnese.</span> — Guardiamo se c'è qualche novità <i>(siede e
legge)</i> «Dimostrazioni..... Risse..... Burrasca alla Camera.....
Tumulti... Bollettino meteorologico: calma nelle coste».
</p>

<p>
<span class="smcap">Anna.</span> — Meno male che le coste le abbiamo tranquille.
</p>

<p>
<span class="smcap">Agnese.</span> — Non c'è proprio nulla. Gli stessi dispacci di
ieri sera. I morti, e dopo i morti subito quelli che prendono
moglie. <i>(legge)</i> «Appendice: Ulisse Grant, il presidente degli
Stati Uniti e la sua famiglia». <i>(breve pausa)</i> Oh senti
che dice Grant di sua moglie. <i>(legge)</i> «Io le debbo gran
parte della mia fortuna e tutta la mia felicità, perchè essa
mi ha recato in dote, oltre ad un raro buon senso, una di
quelle educazioni che rendono la donna quasi indipendente
dall'uomo, e fanno sì che la moglie possa fare per la famiglia
quanto il marito, senza rinunziare alle prerogative
che fanno così cara ed amabile la donna». Da noi una
donna siffatta sarebbe quasi impossibile. Da noi nella donna
non si pretende nè educazione seria, nè carattere: un po' di
bellezza, un po' di dote, un po' di virtù... tanti pochi che non
riescono a fare un intiero.
</p>

<p>
<span class="smcap">Anna.</span> — Oh! avessero altrettanto i mariti!
</p>

<p>
<span class="pagenum" id="Page_70">[70]</span>
<span class="smcap">Agnese.</span> — E quel che è peggio non ci offendiamo del
poco o nulla che si richiede da noi.
</p>

<p>
<span class="smcap">Anna.</span> — Quand'anche l'avessimo a male, dove sono da
noi gli uomini come Grant? Per poco che si valga noi donne,
sempre più di loro!
</p>

<p>
<span class="smcap">Agnese.</span> — Perchè non si potrebbe anche noi meritare
che un uomo onesto ed attivo, ce ne sono anche da noi, dicesse:
mia moglie vale quanto me?
</p>

<p>
<span class="smcap">Anna.</span> — Ma guarda che idee ti frullano in capo stamane!
Una moglie quando tiene una buona condotta, ed ha cura
della casa e dei bambini, ha fatto il suo dovere. E per tua
regola quando un marito porta ai sette cieli le donne che si
occupano d'affari, sta pur sicura che lo fa per questo solo
scopo: risparmiare il segretario e bandire la modista.
</p>

<h3>
SCENA IV.
</h3>

<p class="pers">
<i><span class="upright">CARLO</span> dal fondo col cappello in mano. <span class="smcap">Dette.</span></i>
</p>

<p>
<span class="smcap">Carlo.</span> — Oh! Buon giorno a tutti. Non è ancora pronta
la colezione?
</p>

<p>
<span class="smcap">Agnese.</span> — Corro a sollecitare...
</p>

<p>
<span class="smcap">Anna.</span> — Aspetta: non c'è ancor mio fratello; quando sarà
pronta si mangerà.
</p>

<p>
<span class="smcap">Carlo.</span> — (Oggi mi vuol pigliare colla fame!) Egisto, sono
le undici, sai?
</p>

<p>
<span class="smcap">Egisto</span> <i>(fuori di scena a sinistra)</i>. — Ma se sono bell'e
vestito... Se vengo subito subito!
</p>

<p>
<span class="smcap">Anna</span> <i>(ad Agnese sottovoce)</i>. — Guarda come s'è ridotto:
un orrore!
</p>

<p>
<span class="smcap">Agnese.</span> — È tanto occupato!
</p>

<p>
<span class="smcap">Anna.</span> — Di' piuttosto che tu non sai fare.
</p>

<p>
<span class="smcap">Carlo</span> <i>(verso la sinistra)</i>. — È l'alba... dei tafani; ma
con un po' di coraggio! — Natura felice cui il tempo buttato
non pesa! — Dov'è Cesarino che non lo sento?
</p>

<p>
<span class="smcap">Agnese.</span> — È ancora al passeggio con Giulietta.
</p>

<p>
<span class="smcap">Carlo.</span> — Non è mica venuto il signor Faustini?
</p>

<p>
<span class="smcap">Agnese.</span> — No, finora. Carlotta, quando sia in ordine...
</p>

<p>
<span class="pagenum" id="Page_71">[71]</span>
</p>

<h3>
SCENA V.
</h3>

<p class="pers">
<i><span class="upright">CARLOTTA</span> dal fondo con una carta. <span class="smcap">Detti.</span></i>
</p>

<p>
<span class="smcap">Carl.</span> — Subito. La sarta ha recato il conto della signora,
<i>(accenna ad Anna, e poi ad Agnese)</i> e domanda a lei se non
vuol farsi un abito da estate. Dice che ha ricevuto un bellissimo
assortimento di stoffe.
</p>

<p>
<span class="smcap">Anna.</span> — Dille che passeremo da lei. <i>(Carlotta esce dal
fondo)</i>
</p>

<p>
<span class="smcap">Agnese.</span> — Sei contento, Carlo, che mi faccia un abito?
<i>(seggono al tavolo a destra)</i>
</p>

<p>
<span class="smcap">Carlo.</span> — Se ne hai necessità, contentissimo!
</p>

<p>
<span class="smcap">Agnese.</span> — Necessità veramente, no; anzi, se ti disturba
fare ora questa spesa, non ne parliamo altro.
</p>

<p>
<span class="smcap">Carlo.</span> — Più tardi, se non ti rincresce.
</p>

<p>
<span class="smcap">Anna.</span> — (L'ho detto io: bandire la modista).
</p>

<p>
<span class="smcap">Agnese.</span> — Allora sai che cosa faccio per i bagni, mamma?
Un paio di vestiti di tela, eleganti e costano poco...
</p>

<p>
<span class="smcap">Anna.</span> — (Zuccona!)
</p>

<h3>
SCENA VI.
</h3>

<p class="pers">
<i><span class="upright">CARLOTTA</span> con un grande vassoio su cui sta preparata la
colezione, dal fondo. Quindi <span class="upright">EGISTO</span> dalla sinistra in veste
da camera. <span class="smcap">Detti.</span></i>
</p>

<p>
<span class="smcap">Carlo.</span> — Agnese, tu mi metti senza volerlo nella condizione
di parerti scortese: non so se quest'estate potremo
andare ai bagni; ma temo assai di no.
</p>

<p>
<span class="smcap">Agnese.</span> — Per qual motivo, Carlo?
</p>

<p>
<span class="smcap">Carlo.</span> — Per quel motivo <i>(fa il gesto di contar danaro)</i>
che non si dice.
</p>

<p>
<span class="smcap">Anna.</span> — Siccome però io non sto senza andare ai bagni,
e sopratutto poi non sto senza mia figlia, essa verrà con me.
</p>

<p>
<span class="smcap">Agnese.</span> — Ne parleremo. Sicchè vieni, zio?
</p>

<p>
<span class="smcap">Egisto</span> <i>(dalla sinistra)</i>. — Ma se sono qui!... Buon giorno.
<span class="pagenum" id="Page_72">[72]</span>
sorella... Un bacio, bella nipote... Me lo permetti sempre un
bacio a tua moglie?
</p>

<p>
<span class="smcap">Carlo.</span> — Si; ma siediti una volta, e bada che la bistecca
si raffredda.
</p>

<p>
<span class="smcap">Egisto.</span> — Bistecca? Mi pare anche un po' abbrustolita.
Carlotta, si vede che tu ci hai il damo!
</p>

<p>
<span class="smcap">Carl.</span> — Se lei avesse appetito!
</p>

<p>
<span class="smcap">Egisto.</span> — Da mangiare carne no. Ieri sera ho cenato
al Club tardissimo.
</p>

<p>
<span class="smcap">Anna.</span> — Avrai fatto un'indigestione.
</p>

<p>
<span class="smcap">Egisto.</span> — Perchè ho cenato male. Una buona cena si
digerisce sempre bene. Più tardi andrò da Doney a prendere
la mia granita al caffè colla panna. Se vorrai tenermi compagnia,
Carlo...
</p>

<p>
<span class="smcap">Carlo.</span> — No, no; io tiro più al sodo. Vedi, mangio anche
la tua... Già sono così piccole...
</p>

<p>
<span class="smcap">Carl.</span> — Sono come le dànno.
</p>

<p>
<span class="smcap">Carlo.</span> — Le dànno come si pagano.
</p>

<p>
<span class="smcap">Carl.</span> — Vorrebbe forse dire?
</p>

<p>
<span class="smcap">Carlo.</span> — Dire no, vorrei mangiare, che oggi fino alle
sei e mezzo non posso venire a desinare.
</p>

<p>
<span class="smcap">Anna.</span> — Per me terrai pronto per le sei come al solito.
</p>

<p>
<span class="smcap">Agnese.</span> — Via, si vedrà!... Guarda di venire mezz'ora
prima. <i>(Carlotta esce dal fondo)</i>
</p>

<p>
<span class="smcap">Egisto.</span> — Tu sei sempre sicuro di avere appetito... Come
t'invidio!
</p>

<p>
<span class="smcap">Carlo.</span> — Senti. Alle sette io era già alla stazione; alle
nove a cercare del Faustini al palazzo Belmonte...
</p>

<p>
<span class="smcap">Egisto.</span> — In via Larga.
</p>

<p>
<span class="smcap">Carlo.</span> — In via Cavour; alle dieci in dogana a porta
al Prato, alle dieci e tre quarti in casa.
</p>

<p>
<span class="smcap">Egisto.</span> — Se io mi fossi fatto scarrozzare tre ore sarei
morto.
</p>

<p>
<span class="smcap">Carlo.</span> — Che scarrozzare? A piedi. Ho fatto i miei affari,
ho acquistato quest'appetito che ti fa invidia, ed ho
risparmiato sei lire, due giornate di un lavorante.
</p>

<p>
<span class="smcap">Anna.</span> — (Ed è dei Valori!)
</p>

<p>
<span class="pagenum" id="Page_73">[73]</span>
</p>

<h3>
SCENA VII.
</h3>

<p class="pers">
<i><span class="upright">CARLOTTA</span>, quindi <span class="upright">FAUSTINI</span> dal fondo. <span class="smcap">Detti.</span></i>
</p>

<p>
<span class="smcap">Carl.</span> — Il signor Faustini...
</p>

<p>
<span class="smcap">Anna.</span> — Aspetti, ci lasci far colezione, torni.
</p>

<p>
<span class="smcap">Carlo.</span> — No, venga, venga subito, che lo aspetto per
un affare di premura. <i>(si alza e butta il tovagliolo sulla
spalliera della sedia)</i>
</p>

<p>
<span class="smcap">Agnese.</span> — Finisci almeno di far colezione...
</p>

<p>
<span class="smcap">Carlo.</span> — Non posso, mi rifarò a pranzo... <i>(a Faustini)</i>
Favorisca nel mio studio.
</p>

<p>
<span class="smcap">Faust.</span> — Signori... <i>(esce dalla destra seguito da Carlo)</i>
</p>

<p>
<span class="smcap">Anna</span> <i>(alzandosi con istizza)</i>. — Non potere star tranquilli
un momento, non poter mangiare un boccone in pace,
che è una vita questa?
</p>

<p>
<span class="smcap">Egisto.</span> — Hai mille ragioni: una casa come la nostra
per ordine e tranquillità non si trovava in tutta Toscana;
e ora!... Ma perchè non ha voluto proseguire la sua carriera
di ufficiale di Stato maggiore? Perchè non ha fatto come me,
un bel nulla? Ci si abitua così presto!
</p>

<p>
<span class="smcap">Agnese.</span> — Carlo non è ricco come sei tu.
</p>

<p>
<span class="smcap">Egisto.</span> — O che pregiudizio! Si può far nulla con pochissimo;
anzi, ci sono tanti che riescono a far nulla con
nulla!
</p>

<p>
<span class="smcap">Anna.</span> — Che nulla, che pochissimo! Carlo aveva le sue
ottantamila lire; e colla tua dote, vivendo tutti assieme, io col
fatto mio, tu colla tua rendita, si stava come tante pasque.
Ma no, bisogna che egli sia tale quale suo padre! Suo padre
possedeva centomila scudi, nientemeno. Ebbe la disgrazia di
inventare una macchina a vapore, e quando tutti i giornali
parlarono di lui, quando fu proprio celebre, fece punto, e fu
bazza che si salvasse un sesto della sua ricchezza... e non
dico il peggio!
</p>

<p>
<span class="smcap">Egisto.</span> — Povero Pietro!
</p>

<p>
<span class="smcap">Anna.</span> — E il figlio, per profittare della bella lezione,
appena tornato dalla sua missione in Germania, mi tira subito
fuori di cantina quelle care macchine del babbo, e per
<span class="pagenum" id="Page_74">[74]</span>
non essergli da meno in nulla, m'inventa anche lui non so
che metodo di fusione, che semplificazione d'argani!
</p>

<p>
<span class="smcap">Egisto.</span> — No, no, se fosse dipeso da me non ci sarebbe
la polvere, e me ne tengo. Una sola volta, in un accesso di
passione culinaria, ho inventato un fritto di asparagi croccanti;
ma mi sono fermato subito lì!
</p>

<p>
<span class="smcap">Anna.</span> — Lui invece, invasato come suo padre da una
febbre infernale, va ad impiantarmi officina non so dove, spendendovi
tutto quanto il fatto suo, tutto quanto trova in imprestito;
e noi, questo non me lo perdonerò mai, noi assistiamo
stupefatti, intontiti, senza fiatare, allo spettacolo di tanti bei
quattrini che presto presto si mutano in cadute d'acqua senza
acqua, in macchine a vapore senza vapore, in ruote dentate
senza denti... Lui su e giù per la ferrovia carico di modelli
e di disegni, coperto di polvere e di carbone; in casa un via
vai di faccie proibite, col cappello inchiodato sulla memoria,
che bestemmiano, che puzzano di sego, di tabacco e di catrame,
e sputano sui tappeti! Ma che meraviglia? Egli è democratico;
gli pesa di essere il cavalier Valori; crede alla
libertà e vorrebbe educare quella cara roba che è il nostro
popolino! Ma perchè, ma a quale scopo tutto quest'inferno?
<i>(con solennità ironica)</i> Ve lo dico io: per fare l'Italia! — Va
là babbuino, che quando l'avrai fatta avrai fatto una gran
bella cosa!
</p>

<p>
<span class="smcap">Egisto.</span> — Ma prima di fare l'Italia io al suo posto comincerei
a far colezione!
</p>

<p>
<span class="smcap">Anna.</span> — Ma ci sono ancora io, vecchia, ma sana, grazie
a Dio, di corpo e di mente...
</p>

<p>
<span class="smcap">Egisto.</span> — E di polmoni!
</p>

<p>
<span class="smcap">Anna.</span> — ... Che conosco tutto il pericolo di cui può esser
vittima, e che ad ogni costo lo voglio salvare, e lo salverò!
</p>

<p>
<span class="smcap">Egisto.</span> — E lo salveremo, per Bacco Baccone!
</p>

<p>
<span class="smcap">Agnese.</span> — Questo pericolo è tutto per il nostro avere?
</p>

<p>
<span class="smcap">Anna.</span> — Oh! se non fosse questione che di denari!
</p>

<p>
<span class="smcap">Agnese.</span> — E di che altro può essere?
</p>

<p>
<i>(Voce di Carlo a destra)</i>.
</p>

<p>
<span class="smcap">Anna.</span> — Zitta! Senti, senti!
</p>

<p>
<span class="smcap">Carlo</span> <i>(fuori di scena a destra)</i>. — Dica piuttosto che
vuole burlarsi di me!
</p>

<p>
<span class="pagenum" id="Page_75">[75]</span>
<span class="smcap">Faust.</span> <i>(come sopra)</i>. — La chiama una burla una tale
proposta?
</p>

<p>
<span class="smcap">Carlo</span> <i>(come sopra)</i>. — Sì, perchè non si può fare sul
serio...
</p>

<h3>
SCENA VIII.
</h3>

<p class="pers">
<i><span class="upright">FAUSTINI</span> e <span class="upright">CARLO</span> dalla destra. <span class="upright">CARLOTTA</span> dal fondo viene
a prendere il vassoio, ed esce. Gli altri si raccolgono presso
il pianoforte in contegno di gente occupata a guardare musica.</i>
</p>

<p>
<span class="smcap">Carlo.</span> — ... Perchè le cinquantamila lire che mi offre
per essere mio socio comproprietario, non sono neanche proporzionate
al costo dell'impianto della sola officina senza le
macchine.
</p>

<p>
<span class="smcap">Faust.</span> — Oh bella; si sa bene che chi impianta non si
arricchisce.
</p>

<p>
<span class="smcap">Carlo.</span> — Grazie dell'augurio, e tronchiamola. Non glie
l'ho offerta la società alla fin fine!
</p>

<p>
<span class="smcap">Faust.</span> — No, ma io ho sentito che si trovava in bisogno
di un capitale...
</p>

<p>
<span class="smcap">Carlo.</span> — Oh! se lei avesse ad offrire la sua società a
tutti quelli che hanno bisogno di un capitale!
</p>

<p>
<span class="smcap">Faust.</span> — Ebbene, senta: la scadenza delle sue cambiali
non è lontana; io le darò ventimila lire in contanti e straccio
le cambiali... Pensi che ella potrebbe anche non avere il capitale
alla loro scadenza.
</p>

<p>
<span class="smcap">Carlo</span> <i>(con uno sguardo ad Egisto)</i>. — È quasi trovato,
spero, e ad interesse onesto.
</p>

<p>
<span class="smcap">Faust.</span> — Come sarebbe a dire, onesto?
</p>

<p>
<span class="smcap">Carlo.</span> — Onesto... come disse Dante, per dir cortese.
</p>

<p>
<span class="smcap">Faust.</span> — Sia come vuole... ma io credeva...
</p>

<p>
<span class="smcap">Carlo.</span> — Di trovarmi senza credito, addirittura disperato,
e mi offriva questa sua bella società... Grazie tante!
Ma il piano di sopra non l'ho spigionato; distinguo ancora
il cuore dal calcolo, per quanto sublime.
</p>

<p>
<span class="smcap">Faust.</span> <i>(avviandosi)</i>. — Bene! bene! Non le fa? Amici
come prima.
</p>

<p>
<span class="pagenum" id="Page_76">[76]</span>
<span class="smcap">Carlo.</span> — Bravo, come prima. <i>(escono dal fondo parlando)</i>
</p>

<p>
<span class="smcap">Egisto.</span> — Io sudo freddo! Anche delle cambiali in giro?
Come potrà pagarle?
</p>

<p>
<span class="smcap">Anna.</span> — Pigliando ad imprestito, tal quale suo padre, di
qua per pagar là, e di là per pagar qua; finchè un bel giorno
i nodi arrivano al pettine: disperazione, fallimento! E per suo
padre fu anche peggio!
</p>

<p>
<span class="smcap">Agnese.</span> — Madre mia, tu mi spaventi, e se non sapessi
di essere amata, molto amata da te...
</p>

<p>
<span class="smcap">Anna.</span> — Non mi crederesti? Ma io amo te e amo anche
lui, e perciò voglio che da noi tre si prenda un partito decisivo,
immutabile.
</p>

<p>
<span class="smcap">Egisto.</span> — E prendiamolo, che si possa una volta stare
in pace, dormire fin che si vuole, e mangiare un po' per bene
ad un'ora fissa!
</p>

<p>
<span class="smcap">Anna.</span> — Dunque attenti, e pensiamo che si tratta dello
avvenire della famiglia. Tu, fratello, non hai che a fare una
cosa.
</p>

<p>
<span class="smcap">Egisto.</span> — Per carità che non sia troppo difficile. Mi chiamo
Vespucci, ma sento che l'America non l'avrei neanche saputa
battezzare.
</p>

<p>
<span class="smcap">Anna.</span> — Carlo sa che tu tieni il patrimonio parte in cartelle
dello Stato, e parte disponibile nel tuo portafoglio...
</p>

<p>
<span class="smcap">Egisto.</span> — Vorresti forse che io mettessi quest'ultima a
sua disposizione?
</p>

<p>
<span class="smcap">Anna.</span> — Ma si tratta appunto di negargliela!
</p>

<p>
<span class="smcap">Egisto.</span> — Meno male, e questo è facile.
</p>

<p>
<span class="smcap">Anna.</span> — Non quanto credi. Tu non sai l'eloquenza che
dà il bisogno e l'illusione a quella sorta d'uomini.
</p>

<p>
<span class="smcap">Egisto.</span> — Ma se non me ne ha mai parlato!
</p>

<p>
<span class="smcap">Anna.</span> — Te ne parlerà. Non hai notato lo sguardo che
ti diede parlando col Faustini del capitale ad interesse onesto?
Eccolo; entriamo nella tua camera; là vi dirò quanto deve
fare ciascuno di noi.
</p>

<p>
<span class="smcap">Egisto.</span> — Mi rincresce che troverete tutto in disordine.
</p>

<p>
<span class="smcap">Anna.</span> — Si tratta appunto di disordine. <i>(via dalla sinistra)</i>
</p>

<p>
<span class="smcap">Egisto.</span> — Coraggio, Agnese, siamo in tre! <i>(le porge il
braccio e s'avvia a sinistra)</i>
</p>

<p>
<span class="pagenum" id="Page_77">[77]</span>
<span class="smcap">Agnese.</span> — Eppure, mentre obbedisco a mia madre senza
fiatare, sento una voce che mi suggerisce, non di osteggiare
il mio povero Carlo, ma di confortarlo.
</p>

<p>
<span class="smcap">Egisto.</span> — Ma che ti gira? Se, dopo la mia invenzione,
avessi ascoltato le voci, in casa non si mangerebbe altro che
asparagi croccanti! Ma se Carlo non può proprio stare senza
inventare qualche cosa, m'inventi degli altri figliuoli; saranno
sempre più belli delle sue macchine.
</p>

<h3>
SCENA IX.
</h3>

<p class="pers">
<i><span class="upright">CARLO</span> dal fondo. <span class="smcap">Detti.</span></i>
</p>

<p>
<span class="smcap">Carlo.</span> — Egisto, avrei da dirti due parole; lasciaci un
momento, Agnese, se ti annoia sentir parlare di affari.
</p>

<p>
<span class="smcap">Egisto</span> <i>(sottovoce ad Agnese)</i>. — Che sia già il momento
della stoccata?
</p>

<p>
<span class="smcap">Agnese.</span> — Lascia parlare il tuo cuore! <i>(via dalla sinistra)</i>
</p>

<p>
<span class="smcap">Egisto.</span> — (Lo credo io!... risponde picche!) Dunque c'hai
proprio un discorsino che non puoi tenere in corpo?
</p>

<p>
<span class="smcap">Carlo.</span> — Egisto, tu mi hai mille volte protestato di essermi
più che parente, amico.
</p>

<p>
<span class="smcap">Egisto.</span> — Se non desideri altro, seguito a protestare io.
</p>

<p>
<span class="smcap">Carlo.</span> — Senza scherzo, tu sai che la Casa Richard di
Marsiglia mi deve pagare fra tre mesi la somma di oltre sessantamila
lire pattuita per gli argani di cui ho incominciato
a spedire una parte. Ora, sebbene io sia sicuro di questo pagamento
che mi porrà in grado di attendere ad ogni impegno,
vorrei tuttavia, per fare il lavoro con quella esattezza
che è impossibile col coltello alla gola delle cambiali, che tu
m'imprestassi, sopra ipoteca di privilegio, quarantamila lire.
</p>

<p>
<span class="smcap">Egisto.</span> — Quelle che tengo nel mio portafoglio... (Sorella
profetessa!)
</p>

<p>
<span class="smcap">Carlo.</span> — E ciò per quel termine ed a quell'interesse che
a te piacerà fissare, poichè fino dal primo del prossimo agosto
io ti posso pagare con gli argani.
</p>

<p>
<span class="smcap">Egisto.</span> — Abbi pazienza; ma nemmeno cogli argani me
li pigli! (Questo è stato facile).
</p>

<p>
<span class="smcap">Carlo.</span> — E perchè? Là, francamente, senza riguardi.
</p>

<p>
<span class="pagenum" id="Page_78">[78]</span>
<span class="smcap">Egisto.</span> — (Questo sarà più difficile!) Senti, mi fu detto,
non lo dico io, che la tua officina non può reggere un'ipoteca
di quarantamila lire.
</p>

<p>
<span class="smcap">Carlo.</span> — Tu scherzi: non hai inteso che Faustini finiva
or ora per offrirmi sessantamila lire della sola società?
</p>

<p>
<span class="smcap">Egisto.</span> — La cosa è ben diversa: Faustini è un industriale,
può arrischiare, mentre io... E poi ho quasi deciso di
fare un imprestito ad un'opera pia, e di comprare delle cartelle
coi premi. Tu non puoi darmi altre guarentigie, e premii
poi... Parliamo dunque d'altro.
</p>

<p>
<span class="smcap">Carlo.</span> — Senti, Egisto, dacchè sono tornato dall'estero,
dacchè mi sono gettato nell'industria, io non ti ho mai parlato
dei miei progetti.
</p>

<p>
<span class="smcap">Egisto.</span> — Questa giustizia te la rendo volentieri: tu hai
subito capito che... io non avrei mai capito, e mi hai sempre
risparmiato il racconto... Dunque parliamo d'altro, bravo.
</p>

<p>
<span class="smcap">Carlo</span> <i>(ridendo)</i>. — Ma oggi non la scappi più!
</p>

<p>
<span class="smcap">Egisto.</span> — Oh Dio! E non si può davvero risparmiare
questa bella istoria? No? Pazienza! Ma posso almeno sedere?
<i>(Carlo gli porge una seggiola)</i> (Sentiamo l'eloquenza del bisogno).
</p>

<p>
<span class="smcap">Carlo.</span> — La mia officina mi costa centotrentamila lire;
ma un altro non la fabbrica con duecento mila, perchè quella
la ho fatta io pietra su pietra, coll'esperienza lasciatami da
mio padre, col frutto dei miei studi e dei miei viaggi, e colla
sollecitudine di chi spende tutti i suoi risparmi... ho fatto dei
risparmi da ufficiale, non dico di più! Ma perchè ho resistito
alla indifferenza dei concittadini, alla tepidezza degli amici, alla
ostilità di qualche parente? Perchè non mi contento di vegetare
coi ferri di vergella, o, per dir meglio, perchè mi sono
gettato in questa impresa?
</p>

<p>
<span class="smcap">Egisto.</span> — Non l'ho mai capito, e non lo capirò mai, te
l'ho detto.
</p>

<p>
<span class="smcap">Carlo.</span> — Perchè ho fede nella mia invenzione, fede nell'industria
nazionale. Tu forse non hai mai pensato ciò che
mi insegnano quei due ritratti di Franklin e di Ghiberti?
</p>

<p>
<span class="smcap">Egisto.</span> — Non meravigliartene; penso così di rado io!
</p>

<p>
<span class="smcap">Carlo.</span> — Il Franklin m'insegna il lavoro, il risparmio,
ed il Ghiberti che per fare le porte del Battistero dovette
<span class="pagenum" id="Page_79">[79]</span>
lavorare ventitrè anni. Egli era un genio, e fece le porte del
Paradiso. Se io non sono un genio, la colpa non è mia; ma
se dopo la mia morte si dirà che ho fatto il mio dovere
come uomo e come cittadino, a me pare che avrò spesa bene
tutta la vita.
</p>

<p>
<span class="smcap">Egisto.</span> — (Che brav'uomo!) Si può essere d'opinione diversa,
ma non si può negare la propria ammirazione per tanto
coraggio e per tanta fede. Ne hai per tutti e due tu.
</p>

<p>
<span class="smcap">Carlo.</span> — Sì, fede, sopratutto fede, perchè io sono di quegli
ottimisti a tutta prova, che credono alla libertà ed al progresso.
Dopo pochi anni di lotta, molti si accasciano stanchi
e sfiduciati. Lo credo io, non hanno sognato e tentato che
per distruggere! A noi invece è cresciuto l'animo, e ci accingiamo,
non più alla sterile lotta che demolisce e non rifà,
ma alla grande e feconda opera dell'edificare.
</p>

<p>
<span class="smcap">Egisto.</span> — Bravo e Dio t'aiuti. Vuoi intanto una presa?
</p>

<p>
<span class="smcap">Carlo.</span> — Mi studierò di essere brevissimo.
</p>

<p>
<span class="smcap">Egisto.</span> — Benone.
</p>

<p>
<span class="smcap">Carlo.</span> — O io non capisco nulla, o i mali più funesti
alla nostra industria sono indifferenza nelle classi elevate ed
ozio ed ignoranza con tutte le loro conseguenze nel popolo.
</p>

<p>
<span class="smcap">Egisto.</span> — Povera gente! Ma che conti adunque di fare?
</p>

<p>
<span class="smcap">Carlo.</span> — Provare, io di famiglia patrizia, alla classe elevata
che invece di tenere il suo capitale sott'olio in cantina,
lo può affidare con vantaggio all'industria...
</p>

<p>
<span class="smcap">Egisto.</span> — Bravo!... parla del capitale.
</p>

<p>
<span class="smcap">Carlo.</span> — Ma non possiamo avere industria col solo capitale,
ci vuole la mano d'opera.
</p>

<p>
<span class="smcap">Egisto.</span> — Peccato!
</p>

<p>
<span class="smcap">Carlo.</span> — Non basta il principale; ci vuole l'operaio attivo,
intelligente, sicuro; e per averlo tale, bisogna sollevare
il popolino dalla miseria morale e materiale in cui giace, instillandogli
il sentimento della dignità e l'istruzione dei suoi
doveri.
</p>

<p>
<span class="smcap">Egisto.</span> — Senti; il popolino, anche quello che lavora, è cascato
nelle grinfe dei sobbillatori della piazza: anzi, mi pare
già di vedere in aria i nuvoloni della tempesta... Scappa!!
</p>

<p>
<span class="smcap">Carlo.</span> — Bravi! per vincere la tempesta non trovate
nulla di meglio che fuggire od evitare di parlarne! Andarle
<span class="pagenum" id="Page_80">[80]</span>
incontro bisogna, far dieci passi quando lei non ne fa che
cinque; guardarla bene in volto, e vedere se l'ignoranza,
l'ozio, l'invidia e la torbida ambizione che la guida siano più
potenti della scienza e della libertà!
</p>

<p>
<span class="smcap">Egisto.</span> — Sì; ma ne sento dir tante degli operai, delle
loro pretese senza fine e dei loro disordini!
</p>

<p>
<span class="smcap">Carlo.</span> — Bisogna anzitutto separare i lavoratori dagli
oziosi e dai loro avvocati, e poi si vedrà che il vero operaio
è assai migliore della sua fama. Senti: io il nostro popolo
non l'ho studiato nei libri; ma in lui istesso, soldato, agricoltore
od artigiano, e perciò posso parlarne con amore
come senza adulazione. Degli operai io ne ho di tutte le provincie,
e se tutti hanno difetti, hanno tutti belle virtù, e anzitutto
un gran buon senso. Il nostro toscano patisce un po'
di fiaccona, ma è quieto, sobrio ed accurato. Il veneziano è
un po' ciarliero, ma è svelto. I piemontesi ed i lombardi non
sono sempre sobrii e quieti, ma sono molto attivi. Il romagnolo
è poco disciplinato, ma è tutt'anima. Il napoletano...
</p>

<p>
<span class="smcap">Egisto.</span> — Indolente?
</p>

<p>
<span class="smcap">Carlo.</span> — Non è vero; il napoletano, quando ha fiducia
in chi lo dirige, vale quanto gli altri. Vedi, il nostro paese
è tutto migliore di quello che si dice; cioè, intendiamoci, ci
sono due Italie distintissime: una piena di rancori, di gelosie,
di calunnie, l'Italia dei <i>beceri</i>, dei <i>barabba</i>, dei <i>lazzaroni</i>;
la bella Italia in cui per tutto ideale della vita si ha
il dolce far niente, per sistema lasciar correre, per patria il
campanile; la patria mia e tua, se tralasciamo qualsiasi occasione
di dire e di fare che la plebe diventi popolo, e che
anche per noi questo sia il primo secolo del lavoro.
</p>

<p>
<span class="smcap">Egisto.</span> — È vero; ma ce n'hai forse un'altra Italia?
</p>

<p>
<span class="smcap">Carlo.</span> — Per mille racchette se ce n'è un'altra! Bambina,
veh! che ama un pochino di chiaccherare; ma a scuola ci va
tutti i giorni..... che non è festa. Ma è bambina, e, se pensiamo
un momento al suo passato, possiamo ben dire che tutti
i giorni la fa il suo miracoletto!... Diamo tempo al tempo,
e vedremo che l'avvenire darà ragione agli uomini che credono
alla libertà e si affaticano a colmare gli abissi che il
passato ci scavò d'intorno. Noi non saremo più; che monta?
Ci saranno i nostri figli!
</p>

<p>
<span class="pagenum" id="Page_81">[81]</span>
</p>

<h3>
SCENA X.
</h3>

<p class="pers">
<i><span class="upright">ANNA</span> ed <span class="upright">AGNESE</span> dalla sinistra. <span class="smcap">Detti.</span></i>
</p>

<p>
<span class="smcap">Egisto.</span> — Carlo, io ti confesso volentieri che non posso
rimanere insensibile ad un progetto così nobile e generoso...
</p>

<p>
<span class="smcap">Anna.</span> — Egisto, t'ho da parlare.
</p>

<p>
<span class="smcap">Carlo.</span> — Un istante, un istante. Dunque mi hai compreso?
</p>

<p>
<span class="smcap">Egisto.</span> — Sì, le tue idee sono belle, sono veramente patriottiche,
e tu meriti di essere aiutato.
</p>

<p>
<span class="smcap">Anna.</span> — Non avete ancora finito? Egisto!
</p>

<p>
<span class="smcap">Carlo.</span> — Un momento. Non ti ho detto che, grazie alla
mia invenzione di un nuovo metodo di fusione, io posso già
lottare sui mercati coi prodotti delle fabbriche estere. Pensa
quale sarà il profitto quando sarà avviata la mia officina!
Ma ora ho urgente bisogno del tuo aiuto.
</p>

<p>
<span class="smcap">Anna.</span> — Egisto, insomma?
</p>

<p>
<span class="smcap">Egisto.</span> — Ne riparleremo...
</p>

<p>
<span class="smcap">Carlo.</span> — Ma io non posso aspettare!...
</p>

<p>
<span class="smcap">Egisto.</span> — Ma, prima di disporre del mio capitale, bisogna
che mi consigli colla sorella.
</p>

<p>
<span class="smcap">Carlo.</span> — Giustissimo; ma, se anche non ti decidessi ad
affidarmelo subito tutto, spero che, alle stesse condizioni, non
mi negheresti cinquemila lire che mi sono indispensabili per
le paghe degli operai.
</p>

<p>
<span class="smcap">Anna</span> <i>(a Carlo)</i>. — Tu perdi il fiato: Egisto non può e
non vuole incoraggiare un gentiluomo pari tuo a derogare
dalle belle e buone usanze dei nostri avi.
</p>

<p>
<span class="smcap">Carlo</span> <i>(ad Egisto)</i>. — È vero?
</p>

<p>
<span class="smcap">Egisto</span> <i>(imbarazzato)</i>. — Ecco... Come cittadino puoi aver
ragione..... Ma come gentiluomo, abbi pazienza, bisogna che
io convenga colla sorella che tu deroghi e di molto!
</p>

<p>
<span class="smcap">Carlo.</span> — Ma fammi il piacere di non bestemmiare! Sì,
perchè quei nostri avi che ti proponi a modello soltanto nel
non far nulla, sortirono tutti dai banchi e dall'industria; e
perchè loro non si vergognarono di fare gli industriali, le
sete e le lane fiorentine andavano famose e ricercate sui migliori
<span class="pagenum" id="Page_82">[82]</span>
mercati del mondo, e noi s'aveva allora tanti quattrini
da imprestarne ai Re di Francia e d'Inghilterra, e ne avanzava
per giunta da piantare Santa Maria del Fiore!
</p>

<p>
<span class="smcap">Egisto</span> <i>(ad Anna sottovoce)</i>. — Hai inteso? Anche Santa
Maria del Fiore mi pianta, e io..... e io non so che rispondere!
(Se ci metto ancora bocca, che mi caschi la lingua!)
<i>(va a sedere sulla poltrona a destra)</i>
</p>

<p>
<span class="smcap">Agnese.</span> — Carlo, non inquietarti...
</p>

<p>
<span class="smcap">Carlo.</span> — Oh! non m'inquieto più con loro! Ma tu, Agnese,
mi faresti uno di quei favori che non si dimenticano mai più?
</p>

<p>
<span class="smcap">Egisto.</span> — (Già; da chi li fa!)
</p>

<p>
<span class="smcap">Agnese</span> <i>(con premura)</i>. — Ma pensa! Che cosa desideri?
</p>

<p>
<span class="smcap">Anna</span> <i>(intromettendosi)</i>. — Se si tratta di denari, come
m'immagino, è inutile far parole; la dote di Agnese, questo
si sa, non si tocca; io dei denari non ne ho, e se anche ne
avessi, non farebbero certo la strada degli altri.
</p>

<p>
<span class="smcap">Carlo</span> <i>(reprimendo un moto di sdegno)</i>. — Basta, basta:
non domanderò altro a nessuno di voi. — Chi c'è di là?
</p>

<h3>
SCENA XI.
</h3>

<p class="pers">
<i><span class="upright">CARLOTTA</span>, poi <span class="upright">MARTINO</span> dal fondo. <span class="smcap">Detti.</span></i>
</p>

<p>
<span class="smcap">Carl.</span> — C'è un operaio della sua fabbrica di Belmonte.
</p>

<p>
<span class="smcap">Carlo.</span> — Venga. <i>(moto di dispetto in Anna: Martino
dal fondo)</i> Voi qui, Martino?
</p>

<p>
<span class="smcap">Mart.</span> <i>(guardando Carlotta, con accento ligure)</i>. — (Che
bella morettina!) Signor principale, sono venuto a dirle che
il capo-fabbrica, con licenza parlando, è malato.
</p>

<p>
<span class="smcap">Carlo.</span> — Che sento! Ammalato gravemente?
</p>

<p>
<span class="smcap">Mart.</span> — No; si è fatto male ad una mano, e non sarebbe
stato nulla, se non l'avesse avuta piena di <i>brignoni</i>...
di <i>tignuole</i>, via!
</p>

<p>
<span class="smcap">Carlo.</span> — Ma che tignuole, nelle mani?
</p>

<p>
<span class="smcap">Egisto.</span> — Nei panni, negli armadi stanno le tignuole.
</p>

<p>
<span class="smcap">Mart.</span> — Negli armadi? Sarà; ma al capo-fabbrica questo
inverno sono venute nelle mani.
</p>

<p>
<span class="smcap">Carlo.</span> — Ah! i geloni! Vuol dire i geloni!
</p>

<p>
<span class="pagenum" id="Page_83">[83]</span>
<span class="smcap">Egisto.</span> — (Che barbari!)
</p>

<p>
<span class="smcap">Mart.</span> — Geloni, <i>brignoni e tignuole</i>..... non è questione
che di pronunzia... Intanto ha la febbre, e il medico ha detto
che per due o tre settimane non potrà dirigere l'officina.
</p>

<p>
<span class="smcap">Carlo.</span> — Andate in cucina: Carlotta, dagli da colezione,
e poi subito a farmi la valigia; partiamo col primo treno.
Guarda se Cesarino è già tornato. Finchè non abbia trovato
un altro capo-fabbrica, mi converrà stare a Belmonte. <i>(raccoglie
delle carte sul tavolino a sinistra)</i>
</p>

<p>
<span class="smcap">Mart.</span> — (Che tocco!) <i>(salutando)</i> Gli auguro! <i>(esce con
Carlotta dal fondo)</i>
</p>

<p>
<span class="smcap">Egisto.</span> — (Altrettanto!)
</p>

<p>
<span class="smcap">Agnese.</span> — Carlo, io vengo con quest'abito. Già lassù si
starà in libertà.
</p>

<p>
<span class="smcap">Anna.</span> — Adagio! Adagio! Spero che Carlo non avrà la
pretesa di portarti lassù in questa stagione.
</p>

<p>
<span class="smcap">Carlo.</span> — Con vostra licenza, Agnese è mia moglie!
</p>

<p>
<span class="smcap">Anna.</span> — Certo; ma anzi tutto deve obbedire a sua madre.
Si partirà quando farà più caldo, quando lo dirò io.
</p>

<p>
<span class="smcap">Egisto.</span> — (Ecco che cominciano a bisticciarsi dal bel
mattino!)
</p>

<p>
<span class="smcap">Carlo</span> <i>(ad Agnese)</i>. — Vieni o no, Agnese?
</p>

<p>
<span class="smcap">Agnese.</span> — Io verrei subito, ma... Abbi pazienza per qualche
giorno... (Che stizza mi fa mia madre!)
</p>

<p>
<span class="smcap">Carlo.</span> — Fa come ti pare; ma in questo momento io sperava
che tu avessi un pochino più di cuore per me. <i>(chiama)</i>
Carlotta! <i>(Carlotta dal fondo)</i> Vuoi venire con me a Belmonte?
Qui resterà Giulietta.
</p>

<p>
<span class="smcap">Carl.</span> — (E il damo? Oh! me ne farò uno lassù). Scusi,
c'è mercato a Belmonte?
</p>

<p>
<span class="smcap">Anna</span> <i>(seccamente)</i>. — È inutile il saperlo. Partirai quando
te lo dirò io che ti ho fissata.
</p>

<p>
<span class="smcap">Carlo</span> <i>(contenendosi)</i>. — Guarda se è giunta Giulietta,
che dia un bacio a Cesarino... <i>(Carlotta esce dalla destra;
ad Agnese)</i> se questo almeno mi è ancora permesso, bene
inteso!
</p>

<p>
<span class="smcap">Agnese.</span> — Carlo!
</p>

<p>
<span class="smcap">Carlo.</span> — Mi è permesso? Da tutti? Sia lodato il cielo!
<i>(esce dalla destra colle carte)</i>
</p>

<p>
<span class="pagenum" id="Page_84">[84]</span>
<span class="smcap">Agnese.</span> — Senti, Carlo... Madre mia, fin qui non mi hai
parlato che del pericolo che corre il nostro avere, e sta bene;
ma che per la sola questione del denaro debba non solo ricusare
di soccorrerlo colla mia dote...
</p>

<p>
<span class="smcap">Anna</span> <i>(con vivacità)</i>. — Ma, quand'anche tu lo volessi, la
dote non si può toccare.
</p>

<p>
<span class="smcap">Agnese.</span> — E sia; ma che io mi separi da lui, che lo
lasci mortificare dinanzi ai servitori, e partire solo; che mi
debba sentir dire che io, la madre del suo Cesarino, la moglie
che ha sempre rispettato ed amato, non ho cuore, oh!
chiedimi qualunque sacrifizio, ma questo no, perchè sento che
sarebbe al disopra delle mie forze!
</p>

<p>
<span class="smcap">Egisto.</span> — Quest'altra ci mancava ora!
</p>

<p>
<span class="smcap">Anna.</span> — Quando si ha fede nella sollecitudine della madre,
signora figliuola, non si cerca di più, si obbedisce...
</p>

<p>
<span class="smcap">Egisto.</span> — E si sta tranquilla!
</p>

<p>
<span class="smcap">Agnese.</span> — Ma io debbo pur sapere se faccio bene o male
a trattarlo così; e finora, malgrado la fiducia che ho in te,
il cuore mi dice che faccio male, e molto male!
</p>

<p>
<span class="smcap">Anna.</span> — Senti, fratello, senti come mantiene le sue promesse?
</p>

<p>
<span class="smcap">Egisto.</span> — Ma dille tutto una volta, che sia finita: era
carità fiorita il tacerlo; ma dal momento che lo vuole, vuota
il sacco, sorella!
</p>

<p>
<span class="smcap">Agnese.</span> — Sono moglie e madre, e nessuna cosa che riguardi
la famiglia mi deve essere ignota.
</p>

<p>
<span class="smcap">Anna.</span> — Ebbene, poichè lo vuoi, sappi qual sorte attende
gli uomini pari al tuo Carlo; sappi come è finito suo padre,
e poi lagnati che io faccia il possibile per svegliare tuo marito
da un sogno che finisce in modo tanto crudele! Tu hai
sentito dire che nostro cugino Pietro Valori è morto vittima
dello scoppio d'una caldaia a vapore della sua officina a
Piombino.
</p>

<p>
<span class="smcap">Agnese.</span> — So anche che tu lo assistesti pietosamente nei
suoi ultimi momenti.
</p>

<p>
<span class="smcap">Anna.</span> — Ora ti dirò ciò che non sai. Pietro era il babbo
nato dei credenzoni. Per lui tutti galantuomini; e i galantuomini
gli vendevano di nascosto il materiale, il carbone,
gli utensili; lo screditavano sui mercati, lo minacciavano pei
<span class="pagenum" id="Page_85">[85]</span>
pagamenti, sia che fossero debitori o creditori. Volergli aprire
gli occhi? Fiato sprecato. Ma un bel giorno, alla presentazione
di alcune cambiali, dopo di aver telegrafato invano alle
case di commercio con cui era in maggior relazione, si accorse
di aver perduto quasi tutto il suo avere, peggio, di non
aver più credito. Che cosa abbia allora sofferto, egli che non
credeva al male, lo sa solo Iddio! E suo figlio era all'estero
e noi a Livorno! Il disgraziato si senti perduto e solo; andò
nell'officina mentre gli operai erano a desinare, e un'ora dopo
era raccolto spirante sotto un mucchio di rovine!
</p>

<p>
<span class="smcap">Agnese.</span> — Dio! Ma chi può assicurare che egli si sia
ucciso?
</p>

<p>
<span class="smcap">Anna.</span> — Raccolti i pezzi della caldaia scoppiata, si trovarono
chiuse le valvole di sicurezza!
</p>

<p>
<span class="smcap">Agnese.</span> — E se fosse stato per sbaglio, per dimenticanza?
</p>

<p>
<span class="smcap">Anna.</span> — Tutti lo credettero e lo crede ancora lo stesso
tuo marito; ma non io che ho assistito lo sventurato in quella
sua eterna agonia!... Che notte orribile! «Non dir nulla a
Carlo,» mi susurrava, «forse egli non mi perdonerebbe!»
Dopo ventiquattr'ore di strazio, spirò, e tutti lo dissero martire
del lavoro, e lo era, ma in ben altro modo! <i>(facendosi
forza per non soffocare dal pianto)</i> E tuo marito, che io combatto,
ma non disprezzo, anzi in fondo al cuore ammiro, è
della stessa razza che sa di monte e di macigno; è di quella
stessa gente che muore e non si arrende! Ora che sa tutto,
mi dica la signora figliuola se c'è più cuore ad incoraggiarlo
nella sua illusione, come vorrebbe far lei, o ad impedire in
ogni modo, come faccio io, ch'egli precipiti, come suo padre,
nell'abisso del fallimento e della disperazione!
</p>

<p>
<span class="smcap">Agnese.</span> — (Carlo corre lo stesso pericolo, ed io l'abbandonerò
solo?)
</p>

<p>
<span class="smcap">Anna.</span> — Ma non temere, figlia mia; io conosco il mio
dovere e vi amo troppo tutti e due per cedere, e non cederò!..
</p>

<p>
<span class="smcap">Egisto.</span> — Non cederemo, per Diana!
</p>

<p>
<span class="smcap">Anna.</span> — È lui. Silenzio!
</p>

<p>
<span class="smcap">Egisto.</span> — Io non parlo, vai sicura... Ma intanto che bella
casa è questa, che bella vita! Lui coll'Italia, tu col dovere,
lei coll'amore... una galera!
</p>

<p>
<span class="pagenum" id="Page_86">[86]</span>
</p>

<h3>
SCENA XII.
</h3>

<p class="pers">
<i><span class="upright">CARLO</span>, <span class="upright">CESARINO</span>, <span class="upright">CARLOTTA</span> e <span class="upright">MARTINO</span> con sacche da
viaggio, dalla destra. <span class="smcap">Detti.</span></i>
</p>

<p>
<span class="smcap">Cesar.</span> — Perchè non viene anche la mamma?
</p>

<p>
<span class="smcap">Carlo.</span> — Domandalo a lei; ma non so se te lo dirà.
</p>

<p>
<span class="smcap">Cesar.</span> — Mamma, perchè non vieni col babbo?
</p>

<p>
<span class="smcap">Agnese.</span> — (Ma io qui non potrei vivere neanche un istante
con questo terribile pensiero). Sì; vengo anch'io con voi.
</p>

<p>
<span class="smcap">Carlo.</span> — Grazie, mia cara Agnese!
</p>

<p>
<span class="smcap">Anna</span> <i>(contenuta dalla presenza di Martino)</i>. — Agnese!
</p>

<p>
<span class="smcap">Egisto.</span> — Auff!
</p>

<p>
<span class="smcap">Agnese</span> <i>(ad Anna con fermezza)</i>. — Tu mi hai sempre
detto di non poterti separare da me perchè mi ami: dunque
seguitando a Belmonte mio marito e mio figlio, io non faccio
verso di loro che quello che tu fai con me.
</p>

<p>
<span class="smcap">Egisto.</span> — Non fa verso di loro... Sorella, non c'è mica
nulla a ridire, sai?
</p>

<p>
<span class="smcap">Anna</span> <i>(colta da pensiero improvviso)</i>. — (Sì, è a Belmonte
che la deve finire!) Ha ragione e vado anch'io con
loro.
</p>

<p>
<span class="smcap">Egisto.</span> — Mi pianti solo?
</p>

<p>
<span class="smcap">Cesar.</span> — Brava la mia nonnina bella! <i>(corre ad arrampicarsi
sulle ginocchia d'Egisto)</i> Anche te, zio; anche te!
</p>

<p>
<span class="smcap">Anna.</span> — Sì, anche te: tutti a Belmonte!
</p>

<p>
<span class="smcap">Egisto</span> <i>(alzandosi con Cesarino in braccio)</i>. — L'ho bell'e
capito; se non ci metto mano io, questa benedetta Italia non
si fa!
</p>

<p class="pad2 center large">
FINE DELL'ATTO PRIMO.
</p>
</div>

<div class="chapter">
<p>
<span class="pagenum" id="Page_87">[87]</span>
</p>

<h2><a id="secondo"></a>
ATTO SECONDO
</h2>

<div class="blockquote">
<p>
Studio di Carlo presso l'officina. — In fondo la comune che dà
nel giardino. — A destra le stanze della famiglia, a sinistra
l'officina. — Nell'angolo di destra, in fondo, una cassa forte
rivolta verso la sinistra. — Sulla scena, pure a destra, uno
scrittoio posto di profilo ed isolato, con campanello, grossi registri,
libri, disegni, e l'occorrente per iscrivere. — A sinistra
in fondo, una libreria ed un tavolo per disegnare, discosto dalla
parete quel tanto che è necessario per frapporvi una seggiola. — È
giorno.
</p>
</div>

<h3>
SCENA I.
</h3>

<p class="pers">
<i><span class="upright">MARTINO</span> e <span class="upright">CARLOTTA</span> che assettano i mobili.</i>
</p>

<p>
<span class="smcap">Mart.</span> <i>(a Carlotta che vorrebbe provarsi con lui a mutare
di posto lo scrittoio)</i>. — No, no; potreste farvi male,
bella figliuola... Aspettiamo che arrivi qualcheduno dei miei
compagni, e facciamo intanto quattro chiacchiere fra di noi
due...
</p>

<p>
<span class="smcap">Carl.</span> — (Sta a vedere che mi faccio un damo anche
quassù). Che cosa mi volete dire?
</p>

<p>
<span class="smcap">Mart.</span> — Sentite, Carlotta; nè io, nè voi siamo di questo
paese... Tutti e due italiani, s'intende; ma nati in diverse
nazioni... Ora ditemelo francamente, non vi piglia mai, con
licenza parlando, quel certo male che si sente quando si è
lontani di casa sua, la nostra... la strono... una parola che
finisce in ia... Il capo-fabbrica l'aveva sempre in bocca!
</p>

<p>
<span class="smcap">Carl.</span> — Ah! l'astronomia...
</p>

<p>
<span class="smcap">Mart.</span> — Giusto l'astronomia.
</p>

<p>
<span class="smcap">Carl.</span> — Il padrone ne parlava ieri a Cesarino. Sì, mi
piglia qualche volta quando penso ai miei di casa.
</p>

<p>
<span class="smcap">Mart.</span> — Ma se qui aveste una persona che senz'essere
dei miei, di casa vostra, vi volesse bene...
</p>

<p>
<span class="pagenum" id="Page_88">[88]</span>
<span class="smcap">Carl.</span> — E se questa persona, con licenza parlando, foste
voi, volete dire?
</p>

<p>
<span class="smcap">Mart.</span> — Già; il male non vi sembrerebbe minore?
</p>

<p>
<span class="smcap">Carl.</span> — Insomma, Martino, a farla corta, voi volete fare
all'amore con me.
</p>

<p>
<span class="smcap">Mart.</span> — Sì, se mi credete per la quale, eccomi qui tutto
per voi: sono il più bello dei figliuoli di mia madre.
</p>

<p>
<span class="smcap">Carl.</span> — Quanti fratelli avete?
</p>

<p>
<span class="smcap">Mart.</span> — Nessuno, sono figlio unico di madre vedova... come
lo scudo che ho in tasca.
</p>

<p>
<span class="smcap">Carl.</span> — C'è un guaio, Martino.
</p>

<p>
<span class="smcap">Mart.</span> — Vi paio troppo brutto forse?
</p>

<p>
<span class="smcap">Carl.</span> — Oh ne ho visto dei peggio!
</p>

<p>
<span class="smcap">Mart.</span> — Grazie tante... Allora avete paura che la padrona...?
</p>

<p>
<span class="smcap">Carl.</span> — Che! Me ne importa assai della padrona! Il guaio
si è che Carlotta non fa all'amore che con quello che la vuole
sposare.
</p>

<p>
<span class="smcap">Mart.</span> — Ed io son bell'e pronto a sposarvi dinanzi a
Santa Madre Chiesa anche subito.
</p>

<p>
<span class="smcap">Carl.</span> — Che, mi pigliate per una grulla voi? Prima si
va al Municipio, e poi in parrocchia.
</p>

<p>
<span class="smcap">Mart.</span> — Ma io vado anche dal campanaio se vi piace!
</p>

<p>
<span class="smcap">Carl.</span> — Ma come si sta a quattrini? Che cosa avete voi
di vostro?
</p>

<p>
<span class="smcap">Mart.</span> — Io di vostro... cioè di mio... che sarà anche vostro,
ho tutto questo; ma state bene attenta!
</p>

<p>
<span class="smcap">Carl.</span> — Sentiamo che meraviglie.
</p>

<p>
<span class="smcap">Mart.</span> — Meraviglie? nessuna; ma cinque camicie quasi
buone, quattro lenzuola quasi nuove, tre belle lire e mezzo
al giorno che piglio quasi sempre, due buone braccia e un
cuore pieno d'amore...
</p>

<p>
<span class="smcap">Carl.</span> — Adagio col pieno; se foste un pollo ve lo potrei
dire... C'è un guaio, ora che ci penso; voi amate troppo il
vino!
</p>

<p>
<span class="smcap">Mart.</span> — Se amo il vino è tutta colpa dell'astronomia.
Ma per far piacere a voi non berrò più!... mai più!... altro
che la domenica.
</p>

<p>
<span class="smcap">Carl.</span> — Vien gente; acqua in bocca, veh!
</p>

<p>
<span class="pagenum" id="Page_89">[89]</span>
<span class="smcap">Mart.</span> — Oggi no, che è festa. Siamo intesi adunque?
</p>

<p>
<span class="smcap">Carl.</span> — Ci penserò, e a rivederci poi. Addio, moro. <i>(via
dalla destra)</i>
</p>

<p>
<span class="smcap">Mart.</span> — Pensateci subito, bella morettina, e rivediamoci
senza il poi! Cara e svelta!... Ma faccio poi bene a prender
moglie con tre lire e mezzo?
</p>

<h3>
SCENA II.
</h3>

<p class="pers">
<i><span class="upright">ORESTE</span> dalla sinistra e poi voci diverse a sinistra
fuori di scena. <span class="smcap">Detto.</span></i>
</p>

<p>
<span class="smcap">Oreste.</span> — Evviva Martino!
</p>

<p>
<span class="smcap">Mart.</span> — Oreste! Dunque si passa presto lavorante, eh?
</p>

<p>
<span class="smcap">Oreste.</span> — Fosse pur oggi, che vorrei aver finito di pigliare
scappellotti.
</p>

<p>
<span class="smcap">Mart.</span> — Oh quanti ne pigli, <i>batoseto</i>?
</p>

<p>
<span class="smcap">Oreste.</span> — Cinque o sei al giorno, che moltiplicati per
sei dànno dai trenta ai trentasei scappellotti per settimana!
</p>

<p>
<span class="smcap">Mart.</span> — Bella paga! Io la metterei tutta alla cassa di
risparmio. Ma bisogna pur dire che cogli scappellotti le parole
dei maestri restano più impresse. Io ne ho presi di quelli
da farmi vedere le stelle in pieno mezzogiorno; ma sono anche
capo massellatore.
</p>

<p>
<span class="smcap">Oreste.</span> — Quando io faceva il giornalista a Firenze non
avrei mai creduto che un mestiere s'imparasse a questo modo.
E non c'è che dire, la è dappertutto la stessa canzone. Sul
Pistoiese ove mi era avviato a fare l'ebanista, il principale
invece di farmi entrare il mestiere nel capo a furia di scappellotti,
faceva diversamente lui: a pedate! <i>(va a sedere al
tavolo in fondo)</i> Ma è finita!
</p>

<p>
<span class="smcap">Voci</span> <i>(a sinistra fuori di scena)</i>. — Ohe, si va?
</p>

<p>
<span class="smcap">Carlo</span> <i>(come sopra)</i>. — Un momento; siamo in pochi.
</p>

<p>
<span class="smcap">Mart.</span> — Padrone, son qua io! <i>(corre via dalla sinistra rimboccandosi
le maniche)</i>
</p>

<p>
<span class="smcap">Carlo</span> <i>(come sopra)</i>. — Sotto le spalle tutti, su!
</p>

<p>
<span class="smcap">Voci</span> <i>(come sopra)</i>. — Su!. Issa!... Issa!... Ah!
</p>

<p>
<span class="pagenum" id="Page_90">[90]</span>
</p>

<h3>
SCENA III.
</h3>

<p class="pers">
<i><span class="upright">BOBI</span> dal fondo senza vedere <span class="upright">ORESTE</span> che s'è messo a disegnare.</i>
</p>

<p>
<span class="smcap">Bobi.</span> — E pare che costì si lavori anche di festa, accidenti!
e il medesimo toccherà anche a me se vorrò levarmi
la fame. Se penso che potrei invece passarmela allegramente
a Firenze col mio <i>pan di ramerino bollente</i>! Maledetto quel
cavaliere che per quel pomo di mazza che io aveva trovato
mi fece mangiare tanto riso e fagiuoli, come se trovare volesse
dire restituire!... E ora che mi hanno dato l'aire, mi
trovo senza il becco d'un quattrino. Il pomo è bell'e sfumato;
già un pomo d'oro si mangia presto; e se stendo la mano
dicendo: <i>lo dà un soldino a questo povero disgraziato che
esce adesso dall'ospedale</i>? mi rispondono tutti: <i>con quella
faccia? va a lavorare, bighellone!</i> Come se all'ospedale vi
cambiassero la faccia!
</p>

<p>
<span class="smcap">Oreste</span> <i>(che da un pezzo osserva Bobi e lo riconosce,
scende inosservato e gli chiude gli occhi con ambe le mani)</i>. — O
Bobi!
</p>

<p>
<span class="smcap">Bobi</span> <i>(spaventato)</i>. — (Gente che mi conosce!) Non mi
spaventate; esco ora dall'ospedale...
</p>

<p>
<span class="smcap">Oreste</span> <i>(lasciandolo)</i>. — Dall'ospedale?
</p>

<p>
<span class="smcap">Bobi.</span> — Oreste? Ma non eri andato a Pistoia colla famiglia?
</p>

<p>
<span class="smcap">Oreste.</span> — Sì, per fare l'ebanista; ma ho visto che la
mia vocazione era per la meccanica, per il ferro. Lavorare
il ferro è più bello; si sta al fuoco come i soldati, e c'è anche
il suo pericolo come alla guerra... E poi che musica! <i>Tan,
tan tantantan!</i>... Il maglio come un cannone: <i>pun pun!</i> Le
macchine a vapore: <i>rrrrrrrrrr</i>... Invece uno stipettaio: <i>pst</i>...
<i>pst</i>... fa pietà!!... <i>(ritorna al suo posto)</i> E ora s'impara il
disegno noi!
</p>

<p>
<span class="smcap">Bobi.</span> — Ognuno ha i suoi gusti; ma non stare a dir
nulla di me... come se tu non m'avessi visto.
</p>

<p>
<span class="smcap">Oreste.</span> — Che ho a dir io? Il babbo, quando venne a
stare a Pistoia colla famiglia, non voleva neanche sentirvi
nominare!
</p>

<p>
<span class="pagenum" id="Page_91">[91]</span>
</p>

<h3>
SCENA IV.
</h3>

<p class="pers">
<i>Dalla sinistra <span class="upright">CENCIO</span> e <span class="upright">MARTINO</span>. <span class="smcap">Detti.</span></i>
</p>

<p>
<span class="smcap">Mart.</span> — Cencio, portiamo più in là quel cancello.
</p>

<p>
<span class="smcap">Cencio.</span> — Scrittoio, volete dire...
</p>

<p>
<span class="smcap">Mart.</span> — Affare di pronunzia; ma vada pure per scrittoio...
Diamine, come pesa! <i>(a Bobi)</i> Una mano, brav'uomo.
</p>

<p>
<span class="smcap">Bobi.</span> — Una mano?
</p>

<p>
<span class="smcap">Mart.</span> — Volete che vi chieda un piede? Facciamo da noi,
Cencio. <i>(portano lo scrittoio un po' più verso la ribalta)</i>
</p>

<p>
<span class="smcap">Bobi.</span> — Se voi foste caduti da una montagna, e vi foste
rotta la gamba... <i>(si tocca la gamba destra)</i> in due pezzi!
</p>

<p>
<span class="smcap">Mart.</span> — Poverino!
</p>

<p>
<span class="smcap">Cencio.</span> — La società operaia non vi soccorre?
</p>

<p>
<span class="smcap">Mart.</span> — Non ha neanche un bastone, una mazza...
</p>

<p>
<span class="smcap">Bobi.</span> — Non voglio più mazze; voglio camminare da me...
La società operaia di laggiù, di...
</p>

<p>
<span class="smcap">Cencio.</span> — Follonica?
</p>

<p>
<span class="smcap">Bobi.</span> — Bravo, di Follonica, ha fallito, e l'ospedale di...
</p>

<p>
<span class="smcap">Cencio.</span> — Grosseto?
</p>

<p>
<span class="smcap">Bobi.</span> — Giusto, appena fui in grado di reggermi sulle
gruccie, alla porta; e sì che mi duole sempre... <i>(si tocca la
gamba destra)</i> ma finchè le cose non cangiano, tiriamo di
lungo!
</p>

<p>
<span class="smcap">Cencio.</span> — Sentite, qui guarirete presto, che l'aria è eccellente.
</p>

<p>
<span class="smcap">Mart.</span> — E il vino? Io lo preferisco sempre all'aria.
</p>

<p>
<span class="smcap">Cencio.</span> — La paga buona e puntuale, e alla domenica
fatta la paga si è in libertà tutto il giorno...
</p>

<p>
<span class="smcap">Mart.</span> — Già, per cantare gli stornelli e la tirolese... Sapete?
Laralla lallallera...
</p>

<p>
<span class="smcap">Bobi</span> <i>(fa la corda)</i>. — Tin, tin, tun!
</p>

<p>
<span class="smcap">Mart.</span> — Bravo! Il nostro poeta stemperaneo gli è Cencio,
che fa versi da farci restare a bocca aperta!
</p>

<p>
<span class="smcap">Cencio.</span> — M'ingegno alla meglio.
</p>

<p>
<span class="smcap">Bobi.</span> — Mi pare che siate tutti d'accordo...
</p>

<p>
<span class="smcap">Mart.</span> — Massime a bere, e sì che fra noi ce n'è d'ogni
<span class="pagenum" id="Page_92">[92]</span>
nazione... Toscani di <i>Livolno</i>, Piemontesi di Biella, Genovesi
di <i>Sanpedena</i>, Meridionali di Napoli... Ma per parlare
poi, si parla tutti toscano.
</p>

<p>
<span class="smcap">Bobi.</span> — (Mamma mia!) E il principale, che omaccio?
</p>

<p>
<span class="smcap">Mart.</span> — Omaccio? Un uomo con un cuore così!
</p>

<p>
<span class="smcap">Cencio.</span> — E testa? Un principale che se fa bisogno sa
come si tiene in mano un martello!
</p>

<p>
<span class="smcap">Mart.</span> — Ma vi avverto, poche parole, e al comando: fissi,
fissi!
</p>

<p>
<span class="smcap">Bobi.</span> — Voi siete stato soldato?
</p>

<p>
<span class="smcap">Mart.</span> — No, perchè ho nell'esercito mio fratello più vecchio.
</p>

<p>
<span class="smcap">Cencio.</span> — Volete dire vostro fratello maggiore.
</p>

<p>
<span class="smcap">Mart.</span> — Che maggiore! è passato adesso caporale. Ohe,
c'abbiamo dieci minuti prima della paga: andiamo a berne
un bicchiere tutti e tre, Cencio; e voi appoggiatevi senza
discrezione.
</p>

<p>
<span class="smcap">Bobi.</span> — Ahi! che trafittura! <i>(si tocca la gamba sinistra)</i>
</p>

<p>
<span class="smcap">Mart.</span> — Ma non avete detto la gamba destra?
</p>

<p>
<span class="smcap">Bobi.</span> — Sicuro, sicuro... ma anche quest'altra se ne risente.
</p>

<p>
<span class="smcap">Cencio.</span> — Ha ragione. Io conosceva un vecchio soldato
rimasto senza tutte due le gambe, che quando tirava vento
si doleva de' calli.
</p>

<p>
<span class="smcap">Bobi.</span> — È vero, è vero; lo provo anch'io!
</p>

<p>
<span class="smcap">Mart.</span> — Ma voi le avete ancora tutte due le gambe.
</p>

<p>
<span class="smcap">Bobi.</span> — Oh gli è come se ne avessi punte punte!
</p>

<p>
<span class="smcap">Mart.</span> — Ah! Ah! Senti come le sballa!.. Via, a bere alla
vostra salute!
</p>

<p class="stagedir">
(Bobi, sostenuto da Cencio e da Martino, se ne va dal fondo
cantarellando con essi)
</p>

<p>
<span class="smcap">Oreste.</span> — Se cominciano ora a cantare ed a bere, questa
sera li voglio vedere bellini tutti e tre!
</p>

<h3>
SCENA V.
</h3>

<p class="pers">
<i><span class="upright">CARLO</span> e <span class="smcap">BARTOLO</span> dalla sinistra. <span class="smcap">Detto.</span></i>
</p>

<p>
<span class="smcap">Carlo.</span> — È inutile, Bartolo, non vi ripiglio. Vi siete
fatto cacciare tre volte per la vostra pessima condotta; se
<span class="pagenum" id="Page_93">[93]</span>
vi accettassi ancora, non farei che incoraggiare i pari vostri
a dare cattivo esempio. Buono voglio essere, non debole.
</p>

<p>
<span class="smcap">Bart.</span> — Eh! lo vedo; altro è predicare che si ha diritto
a lavorare, altro poi...
</p>

<p>
<span class="smcap">Carlo.</span> — È pigliarsi in casa gente indegna di portare
il nome di operaio... Andate in vostra pace... In paese ci sono
altre officine...
</p>

<p>
<span class="smcap">Bart.</span> — Oggi è festa; non ho un soldo ed ho fame.
</p>

<p>
<span class="smcap">Carlo.</span> — Se la vostra è fame e non sete, sete di liquori,
andate anche voi a ripulire la caldaia della macchina a vapore,
e poi vi farò dar io da mangiare. <i>(va presso Oreste,
che si alza subito in piedi)</i>
</p>

<p>
<span class="smcap">Bart.</span> — (Lo fa per umiliarmi). <i>(esce dalla sinistra)</i>
</p>

<p>
<span class="smcap">Carlo.</span> — Bravo; vedo con piacere che hai buona voglia
d'imparare. Appena avrò fatto la spedizione delle macchine
a Marsiglia, guarderò se ci sarà per te un posto di limatore.
</p>

<p>
<span class="smcap">Oreste.</span> — O maestro, io non so come provarle la mia
riconoscenza...
</p>

<p>
<span class="smcap">Carlo.</span> — Facendoti onore: ora aria, bambino. <i>(va allo
scrittoio)</i>
</p>

<p>
<span class="smcap">Oreste.</span> — (Ho finito di pigliare scappellotti!) <i>(via correndo
dalla sinistra)</i>
</p>

<h3>
SCENA VI.
</h3>

<p class="pers">
<i><span class="upright">MARTINO</span>, <span class="upright">FRANCESCO</span> e <span class="upright">MATILDE</span> che porta in braccio
<span class="upright">ROSINA</span> addormentata, dal fondo; quindi <span class="upright">BOBI</span>, pure dal
fondo, che si pone ad osservare attentamente Francesco, restando
in disparte.</i>
</p>

<p>
<span class="smcap">Mart.</span> — Signor padrone, è giunto il materiale dalla ferrovia,
e qui c'è gente che gli vuol parlare.
</p>

<p>
<span class="smcap">Carlo.</span> — Do un'occhiata al materiale e ritorno subito;
fateli sedere, Martino. <i>(esce dal fondo)</i>
</p>

<p>
<span class="smcap">Franc.</span> <i>(guardando verso la sinistra)</i>. — Che bella officina!
(E pensare che con tutto il mio studio e il mio ingegno,
io non sarò mai altro che un miserabile condannato a stentare
la vita!) Vuoi darmi la bambina, Matilde?
</p>

<p>
<span class="pagenum" id="Page_94">[94]</span>
<span class="smcap">Mat.</span> — No, lasciamela; è meglio non svegliarla, <i>(a Martino)</i>
È ammalata. Se voleste favorirmi un bicchier d'acqua?...
</p>

<p>
<span class="smcap">Mart.</span> — Venite con me in giardino... Ci abbiamo una
fontana che non ha altro difetto che di buttar acqua, ma è
limpida, fresca e leggera che è proprio un gusto, dicono
quelli che ne bevono. <i>(via con Matilde dal fondo)</i>
</p>

<p>
<span class="smcap">Franc.</span> — (Povera Tilde! t'ho ridotta a un bel punto!...
Un bel premio t'ho dato del tuo amore, dell'avermi voluto
sposare a dispetto de' tuoi!)
</p>

<p>
<span class="smcap">Bobi.</span> — (Gli è lui!) Compare, <i>(tocca Francesco sopra una
spalla)</i> siete venuto anche voi colla carrozza del Gambini?
</p>

<p>
<span class="smcap">Franc.</span> — (Maledetto!) Sono venuto come ho voluto. Fate
la vostra strada; io non vi conosco, nè ho volontà di conoscervi.
</p>

<p>
<span class="smcap">Bobi.</span> — Come, non siamo forse stati tre mesi assieme?
</p>

<p>
<span class="smcap">Franc.</span> — Voi sognate... e basta per ora e per sempre.
</p>

<p>
<span class="smcap">Bobi.</span> — Sarà. Voi non sarete voi; ma io ho una gran
volontà di domandare a vostra moglie dove siete stato quei
tre mesi!
</p>

<p>
<span class="smcap">Franc.</span> <i>(volgendosi minaccioso)</i>. — Una parola a mia moglie,
un'allusione, uno sguardo, e vi strappo la lingua, come
è vero che mi chiamo Savelli!
</p>

<p>
<span class="smcap">Bobi.</span> — Oh! oh! cheto! cheto! Il padrone... Non v'ho
visto mai.
</p>

<h3>
SCENA VII.
</h3>

<p class="pers">
<i><span class="upright">CARLO</span> dal fondo. <span class="smcap">Detti.</span></i>
</p>

<p>
<span class="smcap">Carlo.</span> — A noi. Chi è venuto il primo?
</p>

<p>
<span class="smcap">Bobi.</span> — Lui, lui.
</p>

<p>
<span class="smcap">Franc.</span> — Sono venuto ora io; è stato lui il primo.
</p>

<p>
<span class="smcap">Carlo.</span> Dunque a voi: spicciatevi. <i>(apre la cassa)</i>
</p>

<p>
<span class="smcap">Bobi.</span> — (Mondo bello, che mucchio di fogli! E c'è anche
degli occhi di civetta). Sor cavaliere... (se non lo è, lo faranno!)
vorrei che mi desse un impiego nella sua officina.
</p>

<p>
<span class="smcap">Carlo.</span> — Sapete massellare, stare al fucinale, alle forbici,
limare?
</p>

<p>
<span class="pagenum" id="Page_95">[95]</span>
<span class="smcap">Bobi.</span> — (Se sapessi limare!) Siccome esco ora dall'ospedale
di Follonica... cioè di Grosseto...
</p>

<p>
<span class="smcap">Carlo.</span> — Avreste bisogno di un lavoro non tanto grave
per qualche tempo.
</p>

<p>
<span class="smcap">Bobi.</span> — Bravo; che poi io sono di quelli che in un'ora
di estro fanno il doppio di un altro.
</p>

<p>
<span class="smcap">Carlo.</span> — L'estro, mio caro, si deve avere dieci ore per
giornata. <i>(suona)</i>
</p>

<p>
<span class="smcap">Bobi.</span> — (Dieci ore! e c'è lo Statuto!)
</p>

<h3>
SCENA VIII.
</h3>

<p class="pers">
<i><span class="upright">CENCIO</span> dalla sinistra. <span class="smcap">Detti.</span></i>
</p>

<p>
<span class="smcap">Carlo.</span> — Appunto voi, Cencio: che lavoro si potrebbe
dare ad un convalescente?
</p>

<p>
<span class="smcap">Cencio.</span> — Lo metta al mantice, al posto di Bernardo che
sta meglio alla trafila.
</p>

<p>
<span class="smcap">Carlo.</span> — Sta bene. Paga per ora due lire. Datemi il
vostro libretto.
</p>

<p>
<span class="smcap">Bobi.</span> — (Non ho che quello dei sogni io!) L'ho dimenticato
all'ospedale.
</p>

<p>
<span class="smcap">Carlo.</span> — Il vostro nome?
</p>

<p>
<span class="smcap">Bobi.</span> — Zanobi Lascifare... Lascifare. <i>(Carlo scrive e poi
lo congeda)</i>
</p>

<p>
<span class="smcap">Cencio.</span> — Venite. Martino è il capo massellatore, io il
capo limatore.
</p>

<p>
<span class="smcap">Bobi.</span> — Ed io sarò il capo mantice. <i>(escono dalla sinistra)</i>
</p>

<p>
<span class="smcap">Carlo.</span> — (Tutti capi... ameni.) A voi.
</p>

<p>
<span class="smcap">Franc.</span> — Ho sentito che ha bisogno di un capo-fabbrica.
</p>

<p>
<span class="smcap">Carlo.</span> — Sicuro; ma voi vi sentite?...
</p>

<p>
<span class="smcap">Franc.</span> — Perchè non sono bene in arnese non posso essere
capace?
</p>

<p>
<span class="smcap">Carlo.</span> — Oh giusto io che guardo all'abito! Sarei contentissimo
che mi poteste servire, se possiamo intenderci.
</p>

<p>
<span class="smcap">Franc.</span> — (Non è antipatico, ma sarà qualche asino arricchito
dal caso.) M'interroghi.
</p>

<p>
<span class="smcap">Carlo</span> <i>(preso un disegno di macchina dal tavolo di Oreste)</i>. — A
voi: che cosa è questa macchina?
</p>

<p>
<span class="pagenum" id="Page_96">[96]</span>
<span class="smcap">Franc.</span> <i>(dopo un istante)</i>. — Deve essere un argano; anzi
è una taglia... da otto a dieci cavalli di forza... e con una
semplificazione di congegno che non ho mai veduto.
</p>

<p>
<span class="smcap">Carlo.</span> — Ma bene, a meraviglia! È di mia invenzione,
sì; e grazie ad un processo di fusione, scoperto anche da me
e che mi dà una rilevante economia di carbone, può lottare
sui mercati stranieri coi prodotti francesi ed inglesi. Ho una
importante commissione di queste macchine per il primo di
agosto; eppure, sul meglio del lavoro, ho dovuto licenziare il
capo-fabbrica, il quale dimenticava troppo spesso che se l'inventore
ed il capitale hanno bisogno della mano d'opera, la mano
d'opera non può sussistere senza l'inventore ed il capitale.
</p>

<p>
<span class="smcap">Franc.</span> — Il capitale lo ha lei e mi pare inutile parlarne
altro.
</p>

<p>
<span class="smcap">Carlo.</span> — Pur troppo che non l'ho; ma che l'abbia io o
che l'abbiate voi, non muterebbe punto la cosa. Senza capitale
non c'è industria, come non c'è industria senza mano
d'opera.
</p>

<p>
<span class="smcap">Franc.</span> — Dica piuttosto che finchè la società è costituita
così, lei comanda ed io sono condannato a lavorare.
</p>

<p>
<span class="smcap">Carlo.</span> — Condannato, come se parlaste d'una galera?
Ma non sapete che mentre io potrei vivere con una certa
agiatezza senza far nulla, mi alzo col sole per lavorare, e
quando tramonta vorrei poterlo fermare come Giosuè per fare
almeno un terzo di quello che mi sta qui?
</p>

<p>
<span class="smcap">Franc.</span> — Padronissimo lei di fermare il sole, io di maledire
il lavoro, spero!
</p>

<p>
<span class="smcap">Carlo.</span> — Maledire il lavoro, l'unica cosa che faccia lieta
la vita, che ripari la fatalità del nascer poveri, l'unica cosa
che facendoci superiori alla materia ed al tempo, ci renda
quasi eguali a Dio?! Oh no! È impossibile che egli cacciando
il primo uomo dai paradiso terrestre, gli abbia detto: va, ti
condanno a lavorare!... <i>(mutando tuono, quasi commosso)</i> No,
no; ma va, disgraziato, e lavora, perchè col lavoro solo ti
potrai consolare; col lavoro solo ti potrai rifare un paradiso!
</p>

<p>
<span class="smcap">Franc.</span> — Senta; io sono venuto qui per offrirle il mio
lavoro, ma glielo dico subito, non per discutere intorno a
cose che non ci possono trovare d'accordo, e tanto meno poi
per sentire delle prediche!
</p>

<p>
<span class="pagenum" id="Page_97">[97]</span>
<span class="smcap">Carlo.</span> — Io non predico, ma quando sento certe ragioni...
</p>

<p>
<span class="smcap">Franc.</span> — Buone o cattive, non sono qui per venderle.
</p>

<p>
<span class="smcap">Carlo.</span> — E chi vi dice che io voglia comprarle?
</p>

<p>
<span class="smcap">Franc.</span> — Ma allora lei non capisce...
</p>

<p>
<span class="smcap">Carlo.</span> — Non alzate la voce, che capisco, e capisco più
di quello che vorrei.
</p>

<p>
<span class="smcap">Franc.</span> — Si spieghi, si spieghi.
</p>

<p>
<span class="smcap">Carlo.</span> — Sicuro che mi spiego, e dico che voi sapete
senza dubbio il vostro mestiere; ma diportandovi in questo
modo date luogo a sospettare che il vizio o l'orgoglio abbiano
fatto di voi uno di quegli artigiani che invece di cercare il
motivo della loro miseria nella propria condotta, trovano più
comodo di accusarne l'ordinamento della società.
</p>

<p>
<span class="smcap">Franc.</span> — E sia pur così di me; ma lei non sarebbe per
caso uno di quei padroni per cui l'operaio dev'essere uno
schiavo senza pensiero e senza diritto, uno strumento che
frutta tanto al giorno, e che appena non è più capace si
butta fuori?
</p>

<h3>
SCENA IX.
</h3>

<p class="pers">
<i><span class="upright">MATILDE</span> dal fondo con premura. <span class="smcap">Detti.</span></i>
</p>

<p>
<span class="smcap">Mat.</span> — Francesco, che avvenne?
</p>

<p>
<span class="smcap">Franc.</span> — (Mia moglie!...) Nulla! Si discuteva.
</p>

<p>
<span class="smcap">Carlo</span> <i>(allo scrittoio)</i>. — (Lo chiama discutere lui!)
</p>

<p>
<span class="smcap">Mat.</span> — Sulla meccanica?
</p>

<p>
<span class="smcap">Carlo.</span> — Sulla meccanica, proprio sulla meccanica!
</p>

<p>
<span class="smcap">Mat.</span> — Ah, se è sulla meccanica!.... Scusi, signore. — Senti,
Francesco, anche sulla meccanica non lasciarti trasportare,
te ne prego; e quanto alla paga accetta pur che sia,
almeno per ora...
</p>

<p>
<span class="smcap">Franc.</span> <i>(secco)</i>. — Non posso.
</p>

<p>
<span class="smcap">Mat.</span> — Non puoi? Ma tu non pensi in quale stato si trova
la nostra bambina! Non ti parlo di me. Siamo senza tetto,
senza robe, senza denari... E poi dove andremo? Io non posso
più camminare.
</p>

<p>
<span class="smcap">Franc.</span> — Ma alle sue condizioni è impossibile, ti dico.
</p>

<p>
<span class="pagenum" id="Page_98">[98]</span>
<span class="smcap">Mat.</span> — Ah se tu vedessi che brava gente c'è in questa
casa! Hanno dato una buona tazza di brodo a me ed a Rosina,
e poi hanno voluto ad ogni modo che io la coricassi
in un bel lettino, mentre noi si va a cercare alloggio, e la
Rosina si è subito addormentata sorridendo, come se fosse in
casa sua!
</p>

<p>
<span class="smcap">Franc.</span> — Sorridendo?
</p>

<p>
<span class="smcap">Mat.</span> — Come se fosse guarita!
</p>

<p>
<span class="smcap">Franc.</span> — Guarita!... Se non fosse del mio amor proprio!...
</p>

<p>
<span class="smcap">Mat.</span> — Quando si tratta della tua creatura? Ah! lascia
fare a me... <i>(si avvicina a Carlo)</i>
</p>

<p>
<span class="smcap">Franc.</span> — Che fai?
</p>

<p>
<span class="smcap">Mat.</span> — Mi perdoni, signore, se la disturbo e mi faccio
troppo ardita; ma io ringrazio Iddio di avermi fatto trovare
una famiglia così generosa come la sua.
</p>

<p>
<span class="smcap">Franc.</span> — Matilde?
</p>

<p>
<span class="smcap">Mat.</span> — E sopratutto sua moglie... <i>(a Francesco)</i> buona
e bella, sai. <i>(a Carlo)</i> E lei finisca l'opera; s'accomodi col
mio Francesco... <i>(più sottovoce)</i> lo lasci dire; tutto fuoco;
ma un cuore così; lo lasci dire, ha tanto sofferto!
</p>

<p>
<span class="smcap">Carlo.</span> — (Poveretta!) Siamo così lontani dall'accordarci...
</p>

<p>
<span class="smcap">Mat.</span> — Un passo lo fa mio marito, un altro lo faccia lei...
e poi lo provi... lo provi, provare non costa nulla; ma se lo
prova non lo manda più via. Ho bene il diritto di dirlo io che
so quanto ha studiato, quanto è stimato da chi lo conosce...
lo hanno fino mandato all'estero!
</p>

<p>
<span class="smcap">Franc.</span> — Matilde!
</p>

<p>
<span class="smcap">Mat.</span> — Oh bella! Se parlassi di me... ma vuoi ch'io non
dica quello che penso di te a colui che deve essere sicuro
della tua abilità come della tua onestà? Dagli il tuo libretto.
Ah! sicuro che ci hai anche tu i tuoi difetti come le tue
sventure, ma sono più le sventure. Non una gliene è andata
bene! Fino nella bambina siamo disgraziati! Per debolezza
non può camminare... Si vorrebbe tentare la cura del mare
vicino... Dàgli il libretto... Ma se non si combina con lei, mai
più avremo questa occasione con poca spesa; e allora, lo dica
lei che è padre fortunato, quanto si soffrirà a veder sempre
sempre la sua creatura così diversa da tutte le altre! <i>(si
asciuga gli occhi)</i> Dàgli il libretto!
</p>

<p>
<span class="pagenum" id="Page_99">[99]</span>
<span class="smcap">Carlo</span> <i>(con un movimento di pensata deliberazione, stende
la mano)</i>. — Qua il libretto.
</p>

<p>
<span class="smcap">Franc.</span> — Mi accetta? Sarò degno della sua fiducia; ne
sia pur certo!
</p>

<p>
<span class="smcap">Carlo.</span> — Nel mio reggimento vi era un soldato che si
era fitto in capo di disertare: lo presi con me. A Custoza per
salvarmi si è fatto ammazzare... Voi siete forse di quella razza.
<i>(dato uno sguardo nel libretto)</i> Francesco Savelli, per ora
avrete centocinquanta lire al mese e il dieci per cento sull'economia
del carbone. Queste sono cinquanta lire in acconto,
che rifonderete in due mesi. Zitti, e presto da Gigi sulla
piazza per il quartiere, e poi qui subito che vi presenti ai
lavoranti.
</p>

<h3>
SCENA X.
</h3>

<p class="pers">
<i>Dal fondo <span class="upright">EGISTO</span> vestito di bianco con ombrellino. <span class="smcap">Detti.</span></i>
</p>

<p>
<span class="smcap">Franc.</span> — Ma lasci che la ringrazi!
</p>

<p>
<span class="smcap">Mat.</span> — Con tutta l'anima!
</p>

<p>
<span class="smcap">Carlo.</span> — No, mi ringrazierete col fatto. Andate, figliuoli,
andate.
</p>

<p>
<span class="smcap">Mat.</span> — Sì, subito, subito. <i>(a Francesco)</i> Il cuore mi dice
che qui cominceremo ad essere felici.
</p>

<p>
<span class="smcap">Franc.</span> — E anche questo lo dovrò a te! <i>(corrono via dal
fondo, urtando leggermente Egisto)</i>
</p>

<p>
<span class="smcap">Egisto</span> <i>(guardandosi una manica)</i>. — Non sarà fatto a
posta, ma se mi passa accanto un magnano, bisogna che senta
il bisogno di fregarsi a me!
</p>

<p>
<span class="smcap">Carlo.</span> — Egisto, ho da parlarti.
</p>

<p>
<span class="smcap">Egisto.</span> — Se è per suggerirmi il mezzo di annoiarmi un
po' meno, parla, davvero non ne posso più... E la noia comincia
ad influire sul fisico: stamani a colezione non ho potuto
finire un quarto di tacchinotto.
</p>

<p>
<span class="smcap">Carlo.</span> — Due cose, mio caro, fanno parere il tempo più
breve: avere sottoscritto delle cambiali, e lavorare. Non spaventarti,
ti propongo il lavoro; ma un lavoro che non ti stancherà,
e che forse ti divertirà. Senti. Tu sai che io ho per
massima che l'operaio tanto vale quanto sa e mangia.
</p>

<p>
<span class="pagenum" id="Page_100">[100]</span>
<span class="smcap">Egisto.</span> — Oh! per questo anche chi non è operaio. Quando
non posso mangiare o mangio male, sento che non valgo un
fico secco.
</p>

<p>
<span class="smcap">Carlo.</span> — Or bene, m'è venuta un'idea.
</p>

<p>
<span class="smcap">Egisto.</span> — Se fosse venuta a me, non lo crederei; ma a
te!... Insomma tu vuoi dar da mangiare ai tuoi operai, impiantare
una cucina economica e dare a me l'onorevole incarico
di assaggiare il brodo, di tastare il lesso, e di metterci
l'odore. <i>(con serietà comica)</i> Carlo, questa missione mi onora;
sono profondamente commosso, e accetto... Ma, un momento!
Se l'ombra veneranda di Amerigo Vespucci alzasse il capo
dalla sua tomba per vedere che fa il suo ultimo rampollo,
che cosa direbbe, se potesse parlare, trovandolo in cucina con
una cazzeruola di stracotto al pomo d'oro?
</p>

<p>
<span class="smcap">Carlo</span> <i>(solennemente)</i>. — Io credo che l'ombra veneranda,
se potesse parlare, ne mangerebbe! Dunque la tua
opinione?
</p>

<p>
<span class="smcap">Egisto.</span> — Che opinione? Se non ne ho opinioni io! Se
me la compro bell'e fatta e stampata tutte le mattine con
un par di soldi!
</p>

<p>
<span class="smcap">Carlo.</span> — Insomma contento?
</p>

<p>
<span class="smcap">Egisto.</span> — Contentone d'ammazzare qualche ora di noia!
</p>

<p>
<span class="smcap">Carlo.</span> — Mi basta. Se viene Faustini, fallo attendere;
vado un momento nell'officina, faccio le paghe, e poi consacro
alla famiglia tutto il giorno. <i>(via dalla sinistra)</i>
</p>

<p>
<span class="smcap">Egisto.</span> — Non è questo di fare il cuoco agli operai l'ideale
della mia vita; ma dei no gliene ho detti tanti... E poi
sarà sempre meglio far saltare dei fritti in padella che il mio
capitale nell'industria!
</p>

<h3>
SCENA XI.
</h3>

<p class="pers">
<i><span class="upright">ANNA</span>, <span class="upright">AGNESE</span>, e <span class="upright">FAUSTINI</span> dal fondo. <span class="smcap">Detto.</span></i>
</p>

<p>
<span class="smcap">Agnese.</span> — Mi perdoni; ma negare a Carlo l'intelligenza!...
</p>

<p>
<span class="smcap">Faust.</span> — Non nego l'intelligenza; ma dico che non è tagliato
a fare l'industriale. Ci vuole altro stomaco! Le sue
saranno delle belle teorie; ma senza la pratica, senza vedere
<span class="pagenum" id="Page_101">[101]</span>
le cose quali sono davvero, sa che si fa? Si mangia il patrimonio
e poi la dote alla moglie.
</p>

<p>
<span class="smcap">Agnese.</span> — La dote?
</p>

<p>
<span class="smcap">Anna.</span> — Vuol dire che se la mangerebbe se lo potesse.
</p>

<p>
<span class="smcap">Faust.</span> — E tutto questo perchè? Perchè lui è uno di
quelli che si affibbiano una missione e trovano della poesia
in una macchina a vapore!
</p>

<p>
<span class="smcap">Egisto.</span> — Io non ci trovo che un puzzo maledetto.
</p>

<p>
<span class="smcap">Faust.</span> — Oh! signor cavaliere, scusi, non l'avevo veduto.
</p>

<p>
<span class="smcap">Egisto.</span> — E sì che non mi pare d'essere molto trasparente!
</p>

<p>
<span class="smcap">Faust.</span> — Beato lei che si gode tranquillamente la sua
rendita, senza rompersi il capo e fare il guastamestieri!
</p>

<p>
<span class="smcap">Egisto.</span> — Per questo stia sicuro; ma non ci ho merito,
sa! A che mi farei un nome io che son nato con quello immortale
di Vespucci? Dei quattrini? Mi contento. Guardi,
la Provvidenza, che non fa mai nulla senza il suo perchè,
ha fatto sì che, nascendo, io fossi già cavaliere, affinchè non
avessi da desiderare proprio nulla!
</p>

<p>
<span class="smcap">Anna.</span> — Pensi che Carlo voleva ad ogni costo ch'egli
spendesse nell'officina il capitale che ha disponibile.
</p>

<p>
<span class="smcap">Faust.</span> — Misericordia!
</p>

<p>
<span class="smcap">Agnese.</span> — Scusi: tutta quest'officina non regge un'ipoteca
da quaranta a sessantamila lire?
</p>

<p>
<span class="smcap">Faust.</span> — Io non dico nè si, nè no. Sono anch'io un industriale.
Ma, se vuole essere sicuro del fatto suo, se vuole
prestarlo ad un buon interesse, con ipoteca di privilegio sopra
una fattoria di dodici poderi, venga da me e presto.
</p>

<p>
<span class="smcap">Egisto.</span> — L'offerta è rispettabile.
</p>

<p>
<span class="smcap">Anna.</span> — Rispettabilissima... <i>(suono di campana)</i> Carlo
viene a pagare i suoi operai; venga in sala, potrete parlare
ed intendervi anche subito.
</p>

<p>
<span class="smcap">Egisto.</span> — Veda, il mio capitale lo darei a Carlo; ma io
ho paura di questi uomini irrequieti, ho paura di tutto quello
che non è pace e tranquillità.
</p>

<p>
<span class="smcap">Agnese.</span> — E ti chiami Egisto!
</p>

<p>
<span class="smcap">Egisto.</span> — Ah! se Egisto mi fosse somigliato, lasciava
in pace Agamennone, contento di fargli le fusa torte; o alla
peggio, se Oreste non stava quieto, lo faceva pigliare dai
<span class="pagenum" id="Page_102">[102]</span>
reali carabinieri. <i>(Anna, Faustini ed Egisto escono dalla
destra)</i>
</p>

<p>
<span class="smcap">Agnese.</span> — Se Faustini ha detto il vero, mia madre
m'inganna.
</p>

<h3>
SCENA XII.
</h3>

<p class="pers">
<i><span class="upright">CARLO</span>, <span class="upright">CENCIO</span>, <span class="upright">MARTINO</span>, <span class="upright">GENNARO</span>, <span class="upright">BOBI</span>, <span class="upright">ORESTE</span>,
<span class="upright">AMBROGIO</span> e <span class="upright">BARTOLO</span> seguiti da molti altri operai, dalla
sinistra. Quindi <span class="upright">FRANCESCO</span> dal fondo. <span class="upright">DETTA.</span></i>
</p>

<p>
<span class="smcap">Carlo</span> <i>(ad Agnese)</i>. — Appena finito, sono tuo per tutto
il giorno.
</p>

<p>
<span class="smcap">Agnese.</span> — Ti aspetto; ma intanto non ti affaticare troppo:
pensa anche alla tua salute. Buon giorno, buon giorno. <i>(esce
dalla destra salutata dagli operai)</i>
</p>

<p>
<span class="smcap">Carlo</span> <i>(aperta la cassa)</i>. — Ambrogio Carnevali. <i>(Ambrogio
va allo scrittoio, Carlo lo paga)</i> Vi siete rimesso?
</p>

<p>
<span class="smcap">Ambr.</span> — <i>Olter che rimesso! L'è stato un ciccino d'indigestione,
perchè a tucc i solennità me mandeno de cà quai
coss de bon da pacciare, e mi, quando me vedi dinanz quela
roba, me par d'essere nel mio paeso, e come se dice in buon
tuscano, ghe dò dentro!</i>
</p>

<p>
<span class="smcap">Mart.</span> — (Anche lui patisce l'astronomia!)
</p>

<p>
<span class="smcap">Carlo.</span> — Restate, ho da parlarvi. Cencio Bandettini, eccovi
la vostra paga e quella dei vostri limatori. Sapete che
l'osservazione fatta da voi sulla bollitura dei fusti è giustissima?
</p>

<p>
<span class="smcap">Cencio.</span> — Sono tanti anni che c'ho la mano!
</p>

<p>
<span class="smcap">Carlo.</span> — No, Cencio: siete troppo modesto; voi mi provate
di quanto soccorso può essere l'esperienza dell'operaio
all'inventore, quando l'operaio è, come voi, attento ed intelligente,
ed io ve ne ringrazio. — Gennaro Majella. Voi siete
un buon operaio, ma prima delle quattro ricordatevi che non
si può cantare.
</p>

<p>
<span class="smcap">Genn.</span> — <i>Eccellenza, io non canto, sulfeggio.</i>
</p>

<p>
<span class="smcap">Carlo.</span> — Canto o solfeggio, aspettate dopo le quattro.
</p>

<p>
<span class="smcap">Genn.</span> — <i>Va buono, aspetterò, eccellenza; ma per me sulfeggià
<span class="pagenum" id="Page_103">[103]</span>
è come respirà. Nui se nasce e se more cantanno, cioè
sulfeggianno. State buono, eccellenza... vi bacio le mani.</i>
</p>

<p>
<span class="smcap">Carlo.</span> — Martino Tavella. Queste sono le paghe dei massellatori:
questa la vostra.
</p>

<p>
<span class="smcap">Mart.</span> — Scusi... ma, con licenza parlando, mi pare che
manchino tre lire e mezzo.
</p>

<p>
<span class="smcap">Carlo.</span> — Già: per la giornata di lunedì che avete passato
a smaltire la sbornia di domenica; e badate che sia
l'ultima.
</p>

<p>
<span class="smcap">Mart.</span> — Sissignore; ma che vuole, coi fiaschi non si sa
mai quello che si è bevuto finchè non sono finiti!
</p>

<p>
<span class="smcap">Carlo.</span> — E lui li finisce! — Oreste, perchè piangevi
ieri sera?
</p>

<p>
<span class="smcap">Oreste.</span> — Non era nulla. (Se parlo ripicchiano!)
</p>

<p>
<span class="smcap">Carlo.</span> — Sarà; ma si ricordi cui tocca che se mettere
le mani addosso è sempre brutto, battere chi non può difendersi
è da vile. Ora un'ultima parola e vi lascio in libertà.
Questo è il nuovo capo-fabbrica, signor Francesco Savelli;
ubbiditelo, che lo merita, come ubbidite a me stesso.
</p>

<h3>
SCENA XIII.
</h3>

<p class="pers">
<i><span class="upright">EGISTO</span> dalla destra. <span class="smcap">Detti.</span></i>
</p>

<p>
<span class="smcap">Carlo.</span> — Arrivi a proposito. — Non avete mai inteso
parlare di certe cucine economiche per cui in alcune grandi
officine l'artigiano è sottratto all'avidità degli speculatori?
Ebbene, il mio cugino qui presente ha pensato...
</p>

<p>
<span class="smcap">Egisto.</span> — Non ho mai pensato a nulla, non penso mai io.
</p>

<p>
<span class="smcap">Carlo.</span> — Insomma, non sareste contenti di avere per lo
stesso prezzo di poca frutta cattiva un pezzo di buona carne
od una scodella di buon brodo?
</p>

<p>
<span class="smcap">Genn.</span> — <i>Eccellenza, se fosse un piatto de' maccheroni
a' sughillo, passi; ma a' carne!</i>
</p>

<p>
<span class="smcap">Mart.</span> — <i>Per mi se fosse un pittin de fainà...</i>
</p>

<p>
<span class="smcap">Ambr.</span> — <i>Ah! s'el fudess l'oss büs!...</i>
</p>

<p>
<span class="smcap">Cencio.</span> — O un po' di baccalaretto fritto...
</p>

<p>
<span class="smcap">Carlo.</span> — Basta, basta; non se ne parli più. Buona festa
<span class="pagenum" id="Page_104">[104]</span>
a tutti; ma mi raccomando, figliuoli, non dimenticate che la
peggiore delle ignoranze è l'imprevidenza... m'avete capito.
Savelli, io vi lascio in libertà; a domattina. <i>(chiude cassa e
registri)</i>
</p>

<p>
<span class="smcap">Franc.</span> — Signori, buon giorno. <i>(esce dal fondo seguito da
tutti gli operai)</i>
</p>

<p>
<span class="smcap">Egisto.</span> — Buon giorno. — Ricusano la mia cucina, gli
ingrati!
</p>

<p>
<span class="smcap">Carlo.</span> — Il signor Faustini ha fatto la stessa cosa nella
sua officina; ma siccome ciò che vende è caro e cattivo, e se
non si va da lui, diventa un'ira di Dio, così i miei operai sospettano
forse che colla cucina economica mi voglia anch'io ripigliare
le paghe. Vedi che cosa vuol dire un cattivo padrone?
</p>

<p>
<span class="smcap">Egisto.</span> — Di' piuttosto che il mio istinto non s'inganna
mai. Tu vuoi procacciar loro delle buone digestioni, grullo!
Quella gente lì bisogna lasciarla com'è!
</p>

<p>
<span class="smcap">Carlo.</span> — Abbi pazienza, Egisto; ma sono uomini tutti
come te.
</p>

<p>
<span class="smcap">Egisto.</span> — Sarà; ma fatti ad immagine di Dio o io solo
o loro soli, che proprio tutti è impossibile!
</p>

<h3>
SCENA XIV.
</h3>

<p class="pers">
<i><span class="upright">FAUSTINI</span> dalla destra. <span class="smcap">Detti.</span></i>
</p>

<p>
<span class="smcap">Faust.</span> — Signor cavaliere, eccomi ai suoi ordini.
</p>

<p>
<span class="smcap">Carlo.</span> — (In questo momento! Eppure bisogna aver pazienza!)
Rimani, Egisto, rimani; con due parole mi sbrigo.
Ella mi perdonerà se l'ho fatto venire da me; ma sono stato
due volte alla sua officina...
</p>

<p>
<span class="smcap">Faust.</span> — Non dica di più; fra di noi non si fanno complimenti.
</p>

<p>
<span class="smcap">Carlo.</span> — Io vorrei pregarla di accordarmi la dilazione
di un mese alla scadenza delle cambiali.
</p>

<p>
<span class="smcap">Egisto.</span> — (Ora capisco perchè mi ha fatto restare).
</p>

<p>
<span class="smcap">Faust.</span> — Se ella non può assolutamente pagarmi all'epoca
fissata...
</p>

<p>
<span class="smcap">Carlo.</span> — No, la posso pagare; ma con troppo disturbo.
Io sono occupatissimo nel mandare a termine la commissione
<span class="pagenum" id="Page_105">[105]</span>
della casa Richard; ma debbo pure prevedere un motivo per
cui le macchine non fossero finite o spedite. Mentre il tempo
stringe, il caldo soffocante può rallentare il lavoro o togliermi
il tempo necessario alla spedizione... Insomma, se mi accorda
questa dilazione, mi obbliga assai.
</p>

<p>
<span class="smcap">Faust.</span> — (Non sa dove dare il capo!) Io gliela accordo
volentieri...
</p>

<p>
<span class="smcap">Carlo.</span> — Alle stesse condizioni d'interesse?
</p>

<p>
<span class="smcap">Faust.</span> — Alle stesse. Carta, penna e calamaio.
</p>

<p>
<span class="smcap">Carlo.</span> — Ecco; s'accomodi. (Respiro!)
</p>

<p>
<span class="smcap">Egisto.</span> — (Che l'impresa di Carlo sia migliore di quanto
credo?)
</p>

<p>
<span class="smcap">Faust.</span> <i>(colla penna in mano)</i>. — Ora che ci penso, è
curiosa davvero: anch'io voleva chiedere a lei un favore; ma
non vorrei la credesse che io voglia dettare delle condizioni.
</p>

<p>
<span class="smcap">Carlo.</span> — Sarò anzi lieto di dimostrarle la mia riconoscenza.
</p>

<p>
<span class="smcap">Faust.</span> — Allora mi senta. Mi è venuta un'idea.
</p>

<p>
<span class="smcap">Egisto.</span> — (A tutti vengono delle idee; a me nessuna).
</p>

<p>
<span class="smcap">Faust.</span> — Gli operai, si vede a chiare note, fanno lega
contro i principali. Ora io dico: perchè anche noi non la facciamo
contro di loro, noi tre, cioè lei, io e Ramaccini?...
</p>

<p>
<span class="smcap">Carlo.</span> — Una lega contro gli operai?
</p>

<p>
<span class="smcap">Faust.</span> — Accresciamo un pochino l'orario e scemiamo un
altro pochino le paghe: due pochini che in fin d'anno voglion
fare un bel guadagno. Qualche operaio strillerà, qualche altro
se ne andrà; ma quelli che hanno i mezzi di portare via la
famiglia sono pochi, e così finiremo per averli tutti quanti a
nostra discrezione.
</p>

<p>
<span class="smcap">Carlo.</span> — In qualunque altra cosa, ma in questa non posso
compiacerla.
</p>

<p>
<span class="smcap">Egisto.</span> — (Me lo aspettava, coi suoi principii!)
</p>

<p>
<span class="smcap">Faust.</span> — Ma ha compreso bene che non usiamo che d'un
diritto di rappresaglia?
</p>

<p>
<span class="smcap">Carlo.</span> — Può essere; ma è impossibile che io la approvi.
</p>

<p>
<span class="smcap">Faust.</span> — Ah! ricusa e disapprova per giunta? Allora
non ne facciamo nulla neanche delle cambiali.
</p>

<p>
<span class="smcap">Carlo.</span> — Come?
</p>

<p>
<span class="pagenum" id="Page_106">[106]</span>
<span class="smcap">Faust.</span> — Spero non pretenderà ch'io faccia un favore così
grande a chi mi ricusa un favore così da poco!
</p>

<p>
<span class="smcap">Carlo.</span> — Ma lei mi ha promesso!...
</p>

<p>
<span class="smcap">Faust.</span> — Promesso, promesso, e sia pure, promesso; ebbene?
Ora non voglio più. Io me ne rido dei suoi principii
e delle sue teorie! Non sono mica un milionario io per avere
tante fisime!
</p>

<p>
<span class="smcap">Carlo.</span> — Dica piuttosto che lei ha promesso di accordarmi
una dilazione dopo di aver indagato in quali ristrettezze
io mi trovassi; e quando si è pensato di avermi legato
mani e piedi alla sua discrezione, ha creduto di potermi far
speculare sulla carne umana, sulla miseria! Ma che cosa ha
trovato nella mia vita o sulla mia faccia che possa averlo
incoraggiato a farmi una tale proposta?
</p>

<p>
<span class="smcap">Faust.</span> — Se poi la piglia su questo tuono, caro lei...
</p>

<p>
<span class="smcap">Carlo.</span> — Oh basta con questo caro! Faccio di cappello
a tutti, ma non accordo la mia amicizia che alle persone provate
che mi stanno pari nei sentimenti.
</p>

<p>
<span class="smcap">Faust.</span> — Ed io non sono suo pari? Chi è lei alla fin fine?
Oh mi faccia il piacere, il signor cavaliere della democrazia!
</p>

<p>
<span class="smcap">Carlo.</span> — Si, democratico con tutti quelli che valgono
quanto me, a qualunque classe appartengano; ma con lei che
mi propone un atto vergognoso, rammento, non che ci separa
la nascita e lo studio, ma quell'abisso che separa gli uomini
pari suoi dall'uomo onesto!
</p>

<p>
<span class="smcap">Egisto.</span> — Carlo...
</p>

<p>
<span class="smcap">Faust.</span> — Così tratta il suo creditore?
</p>

<p>
<span class="smcap">Carlo.</span> — Ringrazi che questa è casa mia e se ne vada
prima che dica peggio.
</p>

<p>
<span class="smcap">Faust.</span> — Casa sua? Ah! ah!
</p>

<p>
<span class="smcap">Carlo.</span> — Che cosa vuol dire?
</p>

<h3>
SCENA XV.
</h3>

<p class="pers">
<i><span class="upright">AGNESE</span> ed <span class="upright">ANNA</span> dalla destra. <span class="smcap">Detti.</span></i>
</p>

<p>
<span class="smcap">Faust.</span> <i>(sulla soglia della porta in fondo)</i>. — Che finchè
non mi ha pagato, questa è più casa mia che sua!
</p>

<p>
<span class="smcap">Carlo.</span> — Questo è troppo!
</p>

<p>
<span class="pagenum" id="Page_107">[107]</span>
<span class="smcap">Faust.</span> — La rivedrò, signor cavaliere, ma meno orgoglioso!...
<i>(esce dal fondo)</i>
</p>

<p>
<span class="smcap">Carlo.</span> — Vigliacco! — Ieri operaio, oggi si vale della
fortuna per schiacciare i suoi compagni di lavoro!
</p>

<p>
<span class="smcap">Anna.</span> — Basta, basta! Se rimanessi ancora un minuto,
sarei troppo colpevole. Agnese, preparati subito a partire
con me.
</p>

<p>
<span class="smcap">Carlo.</span> — Mia moglie? Ah questo poi no!
</p>

<p>
<span class="smcap">Anna.</span> — Dopo di averla condannata a fare una vita indegna,
la vuoi anche uccidere con cotesto scenate?
</p>

<p>
<span class="smcap">Carlo.</span> — Egisto, portala via, portala via!
</p>

<p>
<span class="smcap">Egisto.</span> — Ma se ha ragione! Che è una vita questa?
</p>

<p>
<span class="smcap">Carlo.</span> — Perchè non vai anche tu? Perchè ci sei venuto?
</p>

<p>
<span class="smcap">Egisto.</span> — Perchè speravo che le prime lezioni ti giovassero.
</p>

<p>
<span class="smcap">Carlo.</span> — No, che non è così. Tu sei venuto qui con lei
per farmi quella guerra muta, continua, implacabile, che è
l'ostacolo più doloroso che io abbia incontrato nella mia vita;
perchè la vostra cortesia viene dalle labbra e non dal cuore;
perchè voi non sentite entusiasmo per nessuna cosa, per quanto
possa esser bella e generosa; perchè in te, come in lei, tutto
si riassume in una parola: egoismo; ma il peggio degli
egoismi, l'egoismo gretto, beffardo, pedante!
</p>

<p>
<span class="smcap">Egisto.</span> — Pedante? Andiamo via subito, o mi coglie un
accidente!
</p>

<p>
<span class="smcap">Anna.</span> — Sicuro che andiamo... Su, Agnese.
</p>

<p>
<span class="smcap">Agnese.</span> — Carlo, per nostro figlio, se non per me, cedi!
</p>

<p>
<span class="smcap">Carlo.</span> — No, no e no; non cederò che morto!
</p>

<p>
<span class="smcap">Anna.</span> — Cederà quando non sarà più in tempo, come suo
padre!
</p>

<p>
<span class="smcap">Carlo.</span> — E sarò anch'io vittima del lavoro, ma non avrò
ceduto!
</p>

<p>
<span class="smcap">Anna.</span> — Ma che vittima del lavoro, vittima del fallimento,
della disperazione...
</p>

<p>
<span class="smcap">Agnese.</span> — Non è vero! non è vero!
</p>

<p>
<span class="smcap">Anna</span> <i>(seguitando)</i>. — Me lo disse lui spirando!
</p>

<p>
<span class="smcap">Carlo.</span> — Mio padre! <i>(cade sopra una sedia singhiozzando)</i>
</p>

<p>
<span class="smcap">Agnese.</span> — Crudeli!
</p>

<p>
<span class="pagenum" id="Page_108">[108]</span>
<span class="smcap">Egisto.</span> — Sì, ma lo ha voluto.
</p>

<p>
Anna <i>(ad Agnese, mentre trae con sè Egisto, sottovoce)</i>. — O
in questo istante, o mai più.
</p>

<p>
<span class="smcap">Egisto.</span> — (Un'altra di queste scene, e altro che pedante...
sono addirittura morto!) <i>(esce con Anna dalla destra)</i>
</p>

<p>
<span class="smcap">Carlo.</span> — Mio padre! Mio padre!
</p>

<p>
<span class="smcap">Agnese.</span> — Non fare così, Carlo, te ne scongiuro!
</p>

<p>
<span class="smcap">Carlo.</span> — No, non resisterò a questo colpo! Il modello
della mia vita, la memoria più soave ed illibata, ad una sola
parola spariscono nell'orrore di un delitto!
</p>

<p>
<span class="smcap">Agnese.</span> — Carlo, calmati... Vedi, io temo che il tuo carattere
istesso ti faccia ingiusto... Tu non sai per quali strette
passò il suo, prima di cedere...
</p>

<p>
<span class="smcap">Carlo.</span> — Suicida mio padre!
</p>

<p>
<span class="smcap">Agnese.</span> — Perdonami; ma tu non lo devi giudicare, povero
vecchio! Non sai se gli ostacoli con cui ha dovuto lottare
non erano anche più grandi di quelli che tu combatti!
</p>

<p>
<span class="smcap">Carlo.</span> — Ma suicida, lui! Tutto il mio coraggio si sente
disarmato: sparito il faro, a che lottare colla tempesta!
</p>

<p>
<span class="smcap">Agnese.</span> — Come? Tu che sai dov'è il male, tu che puoi
rimediarvi, ti avvilisci e stai per cedere atterrito? Ma ciò
sarebbe dar ragione ai pusillanimi ed a quelli che odiano, e
torto a quelli che amano! Sarebbe la condanna spietata di
tuo padre che amò forse morire, non per viltà di chi fugge,
oh no! egli non sarebbe stato tuo padre! ma per lasciare a
te, giovine, coraggioso, intelligente, quel còmpito che era divenuto
troppo superiore alle forze di un povero vecchio spossato
e senza conforti di famiglia... Sai che cosa diceva a mia
madre nella sua ora suprema? Non dirlo a Carlo; egli forse
non mi comprenderebbe e non avrebbe più fede! E tu saresti
ingiusto colla sua memoria?... No, Carlo, non sia mai così!
Coraggio! Avanti sempre!
</p>

<p>
<span class="smcap">Carlo.</span> — Agnese, tu non mi hai mai parlato in questo
modo...
</p>

<p>
<span class="smcap">Agnese.</span> — È vero; ma io ti ho visto soffrire ed ho sentito
che per me era un dovere ed una consolazione lasciar
parlare il cuore, e l'ho lasciato parlare...
</p>

<p>
<span class="smcap">Carlo.</span> — Dunque, se io non mi dessi per vinto, tu non
mi abbandoneresti?
</p>

<p>
<span class="pagenum" id="Page_109">[109]</span>
<span class="smcap">Agnese.</span> — Abbandonarti? Ma se non mi sono mai sentita
tanto felice d'esserti moglie come in questo momento!
</p>

<p>
<span class="smcap">Carlo.</span> — Ah! grazie, Agnese, grazie di queste tue parole
che ridestano tutto il mio valore! Se Faustini vuole opprimermi,
se i parenti mi negano soccorso, ebbene, mi salveranno
i miei lavoranti!
</p>

<h3>
SCENA XVI.
</h3>

<p class="pers">
<i><span class="upright">EGISTO</span>, da viaggio, con due sacche, e poi subito <span class="upright">ANNA</span>, col
cappello, dalla destra. <span class="smcap">Detti.</span></i>
</p>

<p>
<span class="smcap">Egisto.</span> — Pst.. Lo hai deciso?
</p>

<p>
<span class="smcap">Agnese.</span> — Sì, è deciso!
</p>

<p>
<span class="smcap">Carlo.</span> — Più che mai!
</p>

<p>
<span class="smcap">Egisto</span> <i>(ad Anna che entra)</i>. — È deciso, sai; partiamo
tutti...
</p>

<p>
<span class="smcap">Anna.</span> — Finalmente!
</p>

<p>
<span class="smcap">Agnese.</span> — Noi due restiamo.
</p>

<p>
<span class="smcap">Anna.</span> — Ah!
</p>

<p>
<span class="smcap">Egisto</span> <i>(lasciando cadere le sacche)</i>. — Domicilio coatto
a perpetuità!!
</p>

<p class="pad2 center large">
FINE DELL'ATTO SECONDO.
</p>
</div>

<div class="chapter">
<p>
<span class="pagenum" id="Page_110">[110]</span>
</p>

<h2><a id="terzo"></a>
ATTO TERZO
</h2>

<div class="blockquote">
<p>
L'interno dell'officina meccanica del Valori, illuminato dall'ampio
lucernario a cristalli praticato nel soffitto, sorretto da travatura
di ferro. Due porte laterali: una a destra, che scorge al quartiere
di Valori, e l'altra a sinistra, che dà sulla via. Più in là,
a destra, una grande macchina a vapore verticale con fornello,
manovelle per le valvole e congegno di trasmissione di movimento,
addossata ad un pilastro con camino in cotto e sostenuta
da una base di due scalini di pietra. Di faccia, a sinistra,
un trapano ed una grue; dietro il trapano un vasto fucinale
rivolto verso il fondo. Fra il fucinale e la grue l'asta col pallino
dei mantici. In alto, carrucole, ganci e catene infissi in una
trave armata. Lungo la parete, in fondo, i banchi dei limatori
colle morse, i limatoi, delle caldaie in rassetto, trafile, argani
ed altri congegni meccanici; nel mezzo, un'ampia finestra con
inferriata ed invetriata fissa, la quale scorge sopra la piazza.
<br />
Sulla scena: pezzi di ferro da rifondere e tre incudini coi loro
martelli. — Presso il fornello una pala da carbone, ed una stanga
da attizzare; presso il fucinale forbici e tanaglie di diversa misura
e forma. — Presso la macchina, appesi al pilastro, un termometro
ed una lavagna; sopra un palchettino infisso nel pilastro
istesso, un bricco di latta a lungo beccuccio per ungere
i congegni, del cotone in fiocco, della stoppa e dei cenci.
<br />
La porta a sinistra si chiude a chiave, e la chiave si appende
presso la macchina ad un chiodo piantato nel pilastro, fra il
termometro e la lavagna. — È giorno.
</p>
</div>

<h3>
SCENA I.
</h3>

<p class="pers">
<i>Tutti gli operai di Valori, sotto la direzione di <span class="upright">FRANCESCO</span>. — All'alzarsi
del sipario il lavoro ferve vigorosamente. — <span class="upright">MARTINO</span>,
<span class="upright">AMBROGIO</span>, <span class="upright">GENNARO</span> ed altri sei lavoranti
massellano sulle tre incudini le estremità di stanghe di ferro
sostenute da apprendisti. — <span class="upright">BOBI</span> al mantice, <span class="upright">CENCIO</span> al
trapano; <span class="upright">ORESTE</span> butta del carbone nel fornello della macchina
e vi attizza il fuoco; i limatori attendono alla loro
<span class="pagenum" id="Page_111">[111]</span>
opera presso i banchi in fondo, mentre altri operai, scaglionati
in catena dal proscenio a sinistra alla seconda quinta a destra,
fanno passare rapidamente dall'uno all'altro i pezzi di materiale
che scompaiono così dietro la macchina.</i>
</p>

<p>
<span class="smcap">Genn.</span> <i>(terminando di cantare una canzone in dialetto napoletano)</i>. — <i>Trallalla
lallà... la lallera lallà!</i>
</p>

<p>
<span class="smcap">Franc.</span> <i>(ai massellatori)</i>. — Basta! — Al fucinale per la
tempra, Martino. — Oreste, ad attizzare. — E voi, Bobi,
soffiate. — Gennaro, quante volte vi ha detto il principale
di non cantare prima delle quattro?
</p>

<p>
<span class="smcap">Genn.</span> — Caro <i>Franceschiello</i>, ma io non canto.
</p>

<p>
<span class="smcap">Franc.</span> — Fatemi il piacere, Gennaro, che v'abbiamo inteso
tutti: <i>trallalla lallera lallà</i>!
</p>

<p>
<span class="smcap">Genn.</span> — No! Scusate, padrone mio, non va cantata così;
ma a questo modo: <i>trallallà</i>, <i>lallà</i>... <i>lallera lallà</i>, e così la
canto io che l'<i>aggio</i> imparata all'officina di Pietrarsa.
</p>

<p>
<span class="smcap">Franc.</span> — E allora perchè dite che non è vero che cantate?
</p>

<p>
<span class="smcap">Genn.</span> — Perchè io non canto, <i>sulfeggio</i>!
</p>

<p>
<span class="smcap">Franc.</span> — E non potreste stare senza <i>sulfeggià</i>, benedetto
voi?!
</p>

<p>
<span class="smcap">Genn.</span> — Sì, ma sarei come un uomo acciso, e lavorerei
anche meno; <i>cantanno, cioè sulfeggianno</i>, noi non si sente
neanche la fame. Proibire a noi di cantare? Allora bisogna
dire che si vuole <i>a' rivoluzione</i>!
</p>

<p>
<span class="smcap">Franc.</span> — Basta. <i>(agli operai che hanno trasportato il
materiale)</i> Al magazzino... Cencio, date voi una guardata.
<i>(scompare dietro la macchina seguito dagli operai già in catena)</i>
</p>

<p>
<span class="smcap">Cencio.</span> — Oreste, occhio alla macchina, che ha sete, e
bada alle valvole, veh, che con quell'arnese non si scherza:
ne va della pelle. — Bobi, animo; altrimenti quella tempra
non si fa prima del mezzogiorno. <i>(scompare un momento
dietro al fucinale)</i>
</p>

<p>
<span class="smcap">Bobi.</span> — Tanto meglio se non si fa!
</p>

<p>
<span class="smcap">Oreste.</span> — E il carbone chi lo paga?
</p>

<p>
<span class="smcap">Bobi.</span> — Me ne importa assai. Domando io se un uomo
veramente libero dovrebbe passare la sua vita a soffiare!
</p>

<p>
<span class="pagenum" id="Page_112">[112]</span>
<span class="smcap">Mart.</span> — Lui l'ha sempre colla politica.
</p>

<p>
<span class="smcap">Bobi.</span> — Senti, se tutti i disperati pari miei si mettessero
d'accordo una volta, mondo birbone!
</p>

<p>
<span class="smcap">Oreste.</span> — Vorresti che non ce ne fossero più dei padroni,
eh? <i>(ritorna Cencio)</i>
</p>

<p>
<span class="smcap">Bobi.</span> — Già, per farmi servire un pochino anch'io!
</p>

<p>
<span class="smcap">Cencio.</span> — Sentite, Bobi, io lavorerei sempre; che se non
lavoro m'annoio un buscherìo!
</p>

<p>
<span class="smcap">Oreste.</span> — E così Cencio fra quattr'o cinqu'anni sarebbe
daccapo più ricco di voi... Fatemi il piacere! Se nessuno potesse
lavorare, non vi domando come ci si potrebbe campare,
ma chi ci terrebbe aperte le osterie?
</p>

<p>
<span class="smcap">Bobi.</span> — Oh bella! Il Municipio.
</p>

<p>
<span class="smcap">Mart.</span> — Il torto di Bobi ve lo dico io subito; è quello
di non aver girato l'Italia, con licenza parlando. Sapete quello
che diceva sempre Cavour? Gira l'Italia.
</p>

<p>
<span class="smcap">Genn.</span> — Aveva ragione: vedendo s'impara.
</p>

<p>
<span class="smcap">Cencio.</span> — Sicuro, perchè ogni diritto ha il suo rovescio,
come ogni paese ha pure il suo bene.
</p>

<p>
<span class="smcap">Mart.</span> — Io, con licenza parlando, qui non ho imparato
a parlare toscano?
</p>

<p>
<span class="smcap">Cencio.</span> — Ah! ah!
</p>

<p>
<span class="smcap">Bobi.</span> — Carino quel toscano!
</p>

<p>
<span class="smcap">Oreste.</span> — <i>Tittirrittì, tittirrittimì, tittirrittilè!</i> <i>(ridono
tutti)</i>
</p>

<p>
<span class="smcap">Mart.</span> <i>(un po' piccato, ad Ambrogio)</i>. — Pazienza che
ridano loro che sono toscani perchè ci sono nati; ma tu?
</p>

<p>
<span class="smcap">Ambr.</span> <i>(scherzando)</i>. — <i>Cos'iin sti ciaccere? Se mi voglio,
parli count ün accento pü se tüscanno de tucc' voi alter!</i>
</p>

<p>
<span class="smcap">Genn.</span> <i>(come sopra)</i>. — <i>Come sarebbe a dicere di tucci
voi alteri? Se io volesse parlà tuscane, sanghe dello ciuccio,
saprìa parlà meglio di molti professori, e anche di chilli
addottorati... perchè quanno era piccirillo e ghievo a scola,
a mamma me diceva sempre: va, figlio mio, e sturea; ca tu
tiene una capa, anzi uno capone, da addiventà certo n'alletterate.
E però s'io non sono n'alletterate, è sulamente perchè
non aggio sturiato!</i>
</p>

<p>
<span class="smcap">Gli altri.</span> — Ah! ah! Bravo Gennaro!
</p>

<p>
<span class="pagenum" id="Page_113">[113]</span>
</p>

<h3>
SCENA II.
</h3>

<p class="pers">
<i><span class="upright">CARLO</span> dalla destra, poi subito <span class="upright">FRANCESCO</span> dal fondo a destra.
<span class="smcap">Detti.</span></i>
</p>

<p>
<span class="smcap">Carlo.</span> — Bravissimi! Tutti a fare la burletta, ed il primo
di agosto è imminente! Dov'è il capo-fabbrica?
</p>

<p>
<span class="smcap">Franc.</span> — Eccomi... eccomi...
</p>

<p>
<span class="smcap">Carlo.</span> — È vicino il mezzogiorno e quella tempera non
è ancora all'ordine. Questo fusto non è mica stato massellato
a dovere, sapete. Siete tutti addormentati? Carbone al fucinale,
attizzate; e voi, Bobi, di grazia, un po' meno flemma!
Alla fiaccona di questo messere non ci badate mai?
</p>

<p>
<span class="smcap">Bobi.</span> — Se non è contento, me ne vado anche adesso io...
</p>

<p>
<span class="smcap">Carlo.</span> — Nossignore, adesso; mi siete in debito di cinque
giornate. Dopo se ve ne andate, mi fate un piacere.
</p>

<p>
<span class="smcap">Bobi.</span> — Mondo ladro, perchè sono stato disgraziato!
</p>

<p>
<span class="smcap">Carlo.</span> — Tacete, se non volete che dica io chi siete. Ora,
attenti, fabbricatori, al modo di arroventare un fusto per la
tempra.
</p>

<p>
<span class="smcap">Bobi.</span> — (Me l'hai da pagare!)
</p>

<p>
<span class="smcap">Carlo.</span> — Rivoltate il pezzo. — Due spruzzi d'acqua,
Oreste, e sollevate un pochino... Spingete un po' più nel fucinale...
Una mano, Oreste... sotto!
</p>

<p>
<span class="smcap">Oreste.</span> — Non si resiste più...
</p>

<p>
<span class="smcap">Carlo.</span> — Resisto io! <i>(butta via l'abito, stando primo
alla vampa del fucinale)</i>
</p>

<p>
<span class="smcap">Franc.</span> — Che fa, cavaliere?
</p>

<p>
<span class="smcap">Carlo.</span> — Ma che cavaliere! Non sono mai stato tanto
cavaliere come in questo momento... Attenti! Vedete il colore
giusto? Alla pila subito!
</p>

<p class="stagedir">
(scompare dietro il fucinale coi massellatori. — Tocchi di
campana: Carlo, Francesco ed i massellatori ritornano in
iscena senza il fusto. — I lavoranti pigliano chi il cappello
e chi la giacca riposti in qualche angolo, e si dispongono
ad uscire)
</p>

<p>
<span class="smcap">Carlo</span> <i>(a Francesco)</i>. — Abbiate pazienza, Savelli; ma
qui non c'è quella disciplina senza di cui non si fa mai nulla
di serio nè fra soldati, nè fra operai.
</p>

<p>
<span class="pagenum" id="Page_114">[114]</span>
<span class="smcap">Franc.</span> — Ne convengo; ma alla fin fine un artigiano
non è un soldato.
</p>

<p>
<span class="smcap">Carlo.</span> — Chi ve lo dice? Soldato della pace, ma non
senza pericolo, combatte anche esso per la grandezza della
patria, poichè a farla gloriosa e potente non vogliono essere
soltanto spade, ma spade e martelli, ed è coi buoni martelli
che si fanno le buone spade.
</p>

<p>
<span class="smcap">Franc.</span> — Lei ha ragione... Già, ha sempre ragione!
</p>

<p>
<span class="smcap">Carlo</span> <i>(avviandosi alla destra)</i>. — Perchè in fondo io
amo e stimo il lavoro e il lavorante forse più di voi altri
tutti... Buon appetito, figliuoli. <i>(esce dalla destra, mentre gli
operai escono dalla sinistra)</i>
</p>

<p>
<span class="smcap">Franc.</span> — Sì, tu hai ragione; ma c'è qualche cosa nella tua
onestà, nel tuo ingegno che io non posso subire, perchè mi
pare che voglia farmi sentire la mia inferiorità... Mi hai
confidato ogni tuo segreto... perchè sai che non ti potrei tradire...
o meglio perchè non potevi farne a meno... ma sei
sempre il principale, ed io il povero capo-fabbrica inchiodato
qui dal bisogno! Ecco Matilde... Non vado a fare colezione
a casa per guadagnar tempo, e lui... Oh! non sarebbe Faustini
che agirebbe così con me!
</p>

<h3>
SCENA III.
</h3>

<p class="pers">
<i><span class="upright">MATILDE</span> dalla sinistra con un panierino coperto da un tovagliolo
di bucato, coll'occorrente per fare colezione. <span class="smcap">Detto.</span></i>
</p>

<p>
<span class="smcap">Mat.</span> — Eccomi a te, Francesco. C'è del nuovo, sai, oggi...
Hai appetito?
</p>

<p>
<span class="smcap">Franc.</span> — Poco; il caldo mi opprime... e poi con quell'uomo
incontentabile!... Che non abbia a finire un giorno
questo pane così salato?
</p>

<p>
<span class="smcap">Mat.</span> — Abbi pazienza, Francesco; tu sai quali impegni
abbia il Valori sulle braccia...
</p>

<p>
<span class="smcap">Franc.</span> — Io so e non so... Se non faccio per lui, parli
chiaro: c'è chi mi cresce la paga e mi dà il titolo di direttore.
</p>

<p>
<span class="smcap">Mat.</span> — Vuoi dire il Faustini?
</p>

<p>
<span class="smcap">Franc.</span> — Sì... Dammi da bere... Non sono padrone di servire
chi mi pare?
</p>

<p>
<span class="pagenum" id="Page_115">[115]</span>
<span class="smcap">Mat.</span> — Certamente. Ma bevi adagio... Francesco, tu sai
in quali rapporti si trova il cavaliere Valori col Faustini?
</p>

<p>
<span class="smcap">Franc.</span> — Cani e gatti, ma ciò non mi riguarda: la mia
opera è per colui che la ricompensa meglio. Metti via che
non voglio altro.
</p>

<p>
<span class="smcap">Mat.</span> — Tu non ignori però che il Valori deve aver terminato
e consegnato le sue macchine per un'epoca fissata, e
sai quello che mi ha detto sua moglie.... Quella non si vergogna
mica di parlare con me dei suoi guai!
</p>

<p>
<span class="smcap">Franc.</span> — Già lo so che ti lasci subito commuovere da
quattro chiacchiere; ma son queste le belle novità che mi vuoi
dire?
</p>

<p>
<span class="smcap">Mat.</span> <i>(con serietà)</i>. — Senti, Francesco; tu sai se io ami
la mia bambina e ti ricordi che i medici sono tutti d'accordo
nel dire che il rimedio veramente sicuro sarebbe per lei quello
dei bagni di mare.
</p>

<p>
<span class="smcap">Franc.</span> — Sì, e anche per questo sento che mi costerebbe
meno piantare il Valori.
</p>

<p>
<span class="smcap">Mat.</span> — Ed io credi che non sarei felice di vederla una
volta alzarsi da quella seggiola ove sta tutto il giorno senza
mai rallegrarmi di un sorriso? Oh se bastasse camminare
un giorno intiero coi piedi nudi sulle spine per ottenere la
sua guarigione, io affronterei sorridendo il martirio, perchè
il giorno in cui potrà correrti incontro quando ritorni dal
lavoro, il giorno in cui la sentirò ridere e finirò d'invidiare
tutte le altre madri, quel giorno sarà bello, molto più bello
di quello in cui ti ho sposato!
</p>

<p>
<span class="smcap">Franc.</span> — E tu non vorresti che io mi accordassi col Faustini,
il quale ci porge il mezzo di vedere la nostra bambina
risanata più presto?
</p>

<p>
<span class="smcap">Mat.</span> — Ora guarda... <i>(trae dal seno due biglietti da cento
lire)</i> Sono duecento lire...
</p>

<p>
<span class="smcap">Franc.</span> — Da tuo padre? No; t'ha dimenticata lui! Dal
Faustini adunque?
</p>

<p>
<span class="smcap">Mat.</span> — Sì. Quando li ho avuti nelle mani, il primo mio
pensiero fu alla bambina, e ho detto: con centocinquanta lire
sto a Viareggio un buon mese pei bagni, e le altre cinquanta
me le spendo in tanta biancheria.
</p>

<p>
<span class="smcap">Franc.</span> — Brava; così saranno spesi bene.
</p>

<p>
<span class="pagenum" id="Page_116">[116]</span>
<span class="smcap">Mat.</span> — No, Francesco, questo denaro io corro a riportarlo
a chi me lo ha mandato a titolo di regalo, ma colla
condizione sottintesa che io ti consigli ad abbandonare il Valori
in questo momento.
</p>

<p>
<span class="smcap">Franc.</span> — Matilde, mi viene un'idea. Se io rimanessi col
Valori fino alla consegna delle macchine, e poi andassi dal
Faustini, che male ci sarebbe?
</p>

<p>
<span class="smcap">Mat.</span> — Senti; non ti pare che il Faustini tutto quello
che fa per trarti a sè, non sia anche un po' per far dispetto
e danno al Valori? E Faustini lo sa che il Valori ti ha rivelato
il segreto della sua invenzione?
</p>

<p>
<span class="smcap">Franc.</span> — Lo sa; ma ciò non vuol mica dire che io possa
tradire il Valori!
</p>

<p>
<span class="smcap">Mat.</span> — Lo credo io; ma non ti pare che ne avrebbe un
po' l'apparenza?
</p>

<p>
<span class="smcap">Franc.</span> — Ma tu spingi troppo la delicatezza!...
</p>

<p>
<span class="smcap">Mat.</span> — E sia; ma se tu sacrificassi a questo sentimento
il tuo amor proprio, non ti sentiresti contento di poter dire:
io avrei potuto guadagnare qualche cosa di più, avrei potuto
fare qualche cosa di più per la mia creatura, e invece ho soffocato
in me le voci di un giusto orgoglio, il grido del bisogno
e della natura, per non disertare nel momento del pericolo
la mia bandiera, per non unirmi a gente cattiva che vuole
schiacciare l'uomo che ha avuto fede nella mia onestà e mi
ha confidato il frutto più prezioso della sua intelligenza?
</p>

<p>
<span class="smcap">Franc.</span> — Oh sì, Matilde, sì che ne sarei contento; ma
cara te, la povertà mi fa paura!
</p>

<p>
<span class="smcap">Mat.</span> — O bella la povertà, quando ci lascia il diritto di
stimarci superiori alla nostra sorte! Cara e santa, quando
non è l'effetto del vizio e del disonore!! Mio caro Francesco,
io ti voglio dire una cosa che non ti ho detto mai. Anch'io
ho avuto i miei momenti di sconforto; anch'io ho pensato
talvolta alle mie amiche più agiate, più ben vestite di me;
ma non ho cessato d'amarti, non ho cessato di essere contenta
di te, perchè io sono convinta che sotto il tuo saio c'è
un cuore che mi ama, e me lo prova col sentimento dell'onore
più geloso, della delicatezza più profonda!
</p>

<p>
<span class="smcap">Franc.</span> — Non posso fare che questo per te, e anche questo
sei tu che me lo hai insegnato!
</p>

<p>
<span class="pagenum" id="Page_117">[117]</span>
<span class="smcap">Mat.</span> — E a me, Francesco, il pensare che se tu senti e
agisci a questo modo, è anche un po' perchè tua moglie non
è la donna triviale che si contenta d'esser portata al caffè e
all'osteria, mi fa bene, mi fa più contenta che se tu mi potessi
regalare vezzi di gioie, ed abiti sgargianti... Or dunque,
poichè non ti chiedo nessun'altra cosa per la mia felicità,
lasciami questa santa consolazione di saperti generoso e leale
che mi compensa ad usura della povertà!
</p>

<p>
<span class="smcap">Franc.</span> — Oh sì, Matilde! E per dartene una prova andiamo
subito da Faustini a restituirgli i suoi denari.
</p>

<p>
<span class="smcap">Mat.</span> — Ah! <i>(con slancio, baciandolo)</i> A te con tutta
l'anima! <i>(escono dalla sinistra correndo e tenendosi per mano)</i>
</p>

<h3>
SCENA IV.
</h3>

<p class="pers">
<i><span class="upright">MARTINO</span> dalla sinistra, poi <span class="upright">CARLOTTA</span>.</i>
</p>

<p>
<span class="smcap">Mart.</span> <i>(accennando a Francesco e a Matilde già usciti)</i>. — Il
matrimonio deve avere qualche cosa di buono... <i>(dà un fischio:
entra Carlotta)</i> V'ho da dire una cosa, la mia Carlotta...
</p>

<p>
<span class="smcap">Carl.</span> — Che cosa è questa mia?
</p>

<p>
<span class="smcap">Mart.</span> — Non lo credete che avete ad esser mia?
</p>

<p>
<span class="smcap">Carl.</span> — Non credo neanche all'aceto io; e se non vi si
cresce la paga, ve lo dico tondo, potete starmi parecchio
lontano dai contorni delle scarpe.
</p>

<h3>
SCENA V.
</h3>

<p class="pers">
<i>Dalla destra <span class="upright">CARLO</span> inosservato. <span class="smcap">Detti.</span></i>
</p>

<p>
<span class="smcap">Mart.</span> — Sentite, il signor Faustini ha fatto offrire dieci
soldi di più per giornata a me, Cencio, Gennaro ed Ambrogio,
e sta attorno al capo-fabbrica per guadagnarselo anche lui.
Or bene, se per questi altri dieci soldi, che fanno la bellezza
di quattro lirette, vi decidete a sposarmi, io, con gran dispiacere....
per lui... pianto qui su due piedi il cavaliere!
</p>

<p>
<span class="pagenum" id="Page_118">[118]</span>
<span class="smcap">Carlo.</span> — Bravo!
</p>

<p>
<span class="smcap">Carl.</span> — (Tonfa!)
</p>

<p>
<span class="smcap">Mart.</span> — (Ahi! Ahi!) Ho detto con gran dispiacere.
</p>

<p>
<span class="smcap">Carlo.</span> — Già, per me. <i>(a Carlotta)</i> Che fai tu qui?
</p>

<p>
<span class="smcap">Carl.</span> — Io cercava... della limatura per far pulito il rame...
</p>

<p>
<span class="smcap">Carlo.</span> — Va in casa subito. <i>(Carlotta esce dalla destra. — Suono
di campana)</i>
</p>

<p>
<span class="smcap">Mart.</span> — (Pagherei dieci soldi per trovarmi lontano un
miglio).
</p>

<p>
<span class="smcap">Carlo.</span> — Martino, Faustini tenta adunque di prendermi
tutti i migliori operai, e voi altri che sapete in quali impegni
mi trovo, mi piantereste senza dirmi un'acca!
</p>

<p>
<span class="smcap">Mart.</span> — (Ne pagherei venti per trovarmi in cantina).
</p>

<p>
<span class="smcap">Carlo.</span> — Questo prova che avete forse una ragione di
farmi del male...
</p>

<p>
<span class="smcap">Mart.</span> — No, <i>per Diesana</i>!
</p>

<p>
<span class="smcap">Carlo.</span> — E allora?
</p>

<p>
<span class="smcap">Mart.</span> — E allora, si capisce... l'amore! Ecco la ragionaccia!
Ma la ringrazio d'avermi avvisato, e stia sicuro che
finchè non abbia terminato i suoi impegni, non mi muovo,
neanche se Carlotta, non so se mi spiego, diventasse più bella
della Madonna della Guardia!
</p>

<p>
<span class="smcap">Carlo.</span> — Basta, Martino... Lo sapevo io: uno per uno
di voi se ne fa quello che si vuole. Vi ringrazio e saprò ricompensarvi.
</p>

<h3>
SCENA VI.
</h3>

<p class="pers">
<i><span class="upright">FRANCESCO</span>, <span class="upright">GENNARO</span>, <span class="upright">CENCIO</span>, <span class="upright">AMBROGIO</span>, <span class="upright">ORESTE</span>, e
tutti gli altri lavoranti, dalla sinistra. <span class="smcap">Detti.</span></i>
</p>

<p>
<span class="smcap">Carlo.</span> — Figliuoli, vi ho a pregare tutti di un favore:
perchè le macchine possano esser mandate in tempo al Richard,
ci vorrebbe una giornata di più di lavoro, quella giornata
appunto che si è perduto per solennizzare non so che festa.
Per ricuperare questa giornata bisognerebbe che mi deste
un'ora di più al giorno per questa sola settimana.
</p>

<p>
<span class="smcap">Tutti.</span> — Sì, sì, volentieri.
</p>

<p>
<span class="pagenum" id="Page_119">[119]</span>
<span class="smcap">Carlo.</span> — Oh bravi! bravi davvero e grazie!... È inutile
che vi dica che da lunedì venturo l'orario sarà nuovamente
ridotto di quest'ora, per cui riceverete un proporzionato aumento
di paga. Ora al lavoro. <i>(a Francesco)</i> Avete sentito,
Savelli, che razza di guerra mi fa il Faustini? E temo anche
peggio da certe voci!
</p>

<p>
<span class="smcap">Franc.</span> — Non abbia timore; i suoi operai gli sono fedeli.
</p>

<p>
<span class="smcap">Carlo.</span> — Guai a me se dovessi dubitarne! Ora vediamo
il materiale ed il carbone per non esser colti alla sprovvista.
</p>

<p>
<span class="smcap">Franc.</span> <i>(agli operai che s'apprestano a lavorare)</i>. — Date
mano ad imperniare le ruote dentate, limatori; e voi altri
massellatori alla tornitura dei fusti. <i>(a Carlo)</i> In queste ore
più calde un lavoro meno faticoso profitta di più...
</p>

<p>
<span class="smcap">Carlo.</span> — Approvo il vostro consiglio. <i>(escono entrambi
dalla destra)</i>
</p>

<h3>
SCENA VII.
</h3>

<p class="pers">
<i><span class="upright">BOBI</span> dalla sinistra guardingo. <span class="smcap">Detti.</span> Quindi <span class="upright">BARTOLO</span> pure
dalla sinistra.</i>
</p>

<p>
<span class="smcap">Bobi.</span> — Amici, gran nuovità; il signor Faustini ha accresciuto
l'orario senza crescere la paga, e perciò tutti i suoi
operai sono in isciopero.
</p>

<p>
<span class="smcap">Cencio.</span> — Che n'importa? Noi abbiamo promesso di lavorare,
e lavoriamo anzi un'ora di più, colla differenza però
che il nostro principale ce la paga. <i>(a Bartolo)</i> Che vieni
a fare tu qui?
</p>

<p>
<span class="smcap">Bart.</span> — Sentite, anche la fabbrica Ramaccini fa sciopero,
e mi hanno mandato a dirvi che vogliono facciate il medesimo.
</p>

<p>
<span class="smcap">Mart.</span> — Vogliono?
</p>

<p>
<span class="smcap">Bart.</span> — Sono più di duecento con quelli del Faustini.
</p>

<p>
<span class="smcap">Mart.</span> — Duecento, o mille, che importa? Se esco io col
martello scappano tutti.
</p>

<p>
<span class="smcap">Oreste.</span> — Se mi volete, mi incarico io degli apprendisti.
</p>

<p>
<span class="smcap">Cencio.</span> — Insomma abbiamo promesso e lavoriamo.
</p>

<p>
<span class="smcap">Bobi.</span> — Io non ho mai promesso di lavorare: e poi gli
è tanto di riposo perduto!
</p>

<p>
<span class="pagenum" id="Page_120">[120]</span>
<span class="smcap">Bart.</span> — Badate che potrebbe finir male, ma molto male!
</p>

<p>
<span class="smcap">Bobi.</span> — Sicuro; perchè vi volete far rompere la testa, e
perdere quest'occasione di far la legge anche un pochino voi
altri?
</p>

<p>
<span class="smcap">Mart.</span> — Sentite; la testa io l'ho dura, e se si deve far
la frittata ci voglio essere anch'io. Dunque pochi discorsi, perchè
sappiamo che voi altri avete del rancore contro il Valori.
<i>(a Bartolo)</i> E tu cosa fai qui? Gira l'Italia!
</p>

<h3>
SCENA VIII.
</h3>

<p class="pers">
<i><span class="upright">FRANCESCO</span> dalla destra. Voci dalla piazza in fondo. <span class="smcap">Detti.</span></i>
</p>

<p>
<span class="smcap">Bart.</span> — Sia pure; ma avete da cedere tutti quanti.
</p>

<p>
<span class="smcap">Franc.</span> — No, che non si cederà! Aria, galantuomo. <i>(Bartolo
esce dalla sinistra. — Francesco chiude col catenaccio
e colla mandata la porta a sinistra e va ad appendere la
chiave presso la macchina a vapore)</i> La porta è solida e si
chiude per bene; dall'inferriata della finestra non passano.
Lavoriamo tutti come se nulla fosse. <i>(si rompe un vetro della
finestra in fondo)</i> Che fate?
</p>

<p>
<span class="smcap">Una voce</span> <i>(chiara e vibrata dalla piazza)</i>. — Il lavoro
deve cessare in tutte le officine finchè non sia diminuito l'orario.
</p>

<p>
<span class="smcap">Franc.</span> — E se noi si volesse lavorare?
</p>

<p>
<span class="smcap">La voce.</span> — È inutile resistere. Siamo più di duecento noi.
</p>

<p>
<span class="smcap">Franc.</span> — Sentite, vi do un consiglio; fate la vostra strada.
</p>

<p>
<span class="smcap">Cencio.</span> — E andate a farvi friggere!
</p>

<p>
<span class="smcap">La voce.</span> — Poche parole: per l'ultima volta, sì o no?
</p>

<p>
<span class="smcap">Tutti.</span> — No! no!
</p>

<p>
<span class="smcap">La voce.</span> — Vigliacchi!
</p>

<p>
<span class="smcap">Franc.</span> — Ah! venite dentro, se l'osate; venite alla porta!
</p>

<p>
<span class="smcap">Tutti.</span> — Venite!
</p>

<p class="stagedir">
(si armano di martelli e d'aste, meno Bobi che è disceso a
destra; intanto una scarica di sassate dalla piazza frantuma
quasi tutti i vetri e ferisce Martino)
</p>

<p>
<span class="smcap">Mart.</span> — Tirano delle <i>pere</i> loro!
</p>

<p>
<span class="smcap">Franc.</span> — Ah! volete proprio far davvero? Ebbene il padrone
ha delle armi per difenderci, e noi ci difenderemo. <i>(corre
per uscire dalla destra)</i>
</p>

<p>
<span class="pagenum" id="Page_121">[121]</span>
<span class="smcap">Bobi</span> <i>(arrestandolo)</i>. — Fermo. <i>(gli operai, senza badare
a Bobi, parlano concitati fra di loro)</i>
</p>

<p>
<span class="smcap">Franc.</span> — Levati dai piedi, poltrone!
</p>

<p>
<span class="smcap">Bobi.</span> — Meno superbia, sor Cecchino, se non vuole che
ricordi a sua moglie dove ci siamo conosciuti!
</p>

<p>
<span class="smcap">Franc.</span> — A mia moglie! Ebbene, sia; sarà meno peggio
che subire le tue minaccie!
</p>

<p>
<span class="smcap">Bobi.</span> — Ma non basta, signorino, perchè lei e la sua famiglia
sarà fatta segno alla vendetta di tutti i miei compagni,
se fa bisogno.
</p>

<p>
<span class="smcap">Franc.</span> — La mia famiglia?
</p>

<p>
<span class="smcap">Bobi.</span> — La vada a dare un'occhiata là fuori, e poi mi
dica se quei musi la risparmierebbero!
</p>

<p>
<span class="smcap">Franc.</span> — E io dovrò cedere come un vile?
</p>

<p>
<span class="smcap">Bobi.</span> — Che cedere? Non hai che da tacere. <i>(agli altri)</i>
Anche il capo-fabbrica è convinto che non si può resistere.
</p>

<p>
<span class="smcap">Cencio.</span> — Non è possibile!
</p>

<p>
<span class="smcap">Franc.</span> <i>(dominato da Bobi)</i>. — Eppure è vero; riconosco,
malgrado mio, che bisogna cedere al numero.
</p>

<p>
<span class="smcap">Cencio.</span> — E allora è inutile rompersi la testa, compagni.
</p>

<p>
<span class="smcap">Gli altri</span> <i>(deponendo gli strumenti)</i>. — Quando lo dice
il capo-fabbrica!
</p>

<p>
<span class="smcap">Franc.</span> <i>(isolato ed assorto nei suoi pensieri)</i>. — (O che
infamia! che viltà vergognosa! Ma posso io esporre il mio
onore ai sospetti di Matilde, e Matilde istessa e la nostra
creatura alla vendetta dei ribaldi di cui costui è strumento?)
</p>

<p>
<span class="smcap">Bobi</span> <i>(al fondo)</i>. — Pace! Pace! Neanche noi non si lavora
più: evviva la vera eguaglianza!
</p>

<p>
<i>Molte voci</i> <i>(di fuori con applausi)</i>. — Bravi! Bravi!
Evviva!
</p>

<p>
<span class="smcap">Una voce.</span> — Prendete e suggelliamo la pace...
</p>

<p class="stagedir">
(dalla piazza si sporgono agli operai vari fiaschi di vino e
qualche bicchiere; comincia a bere qualche lavorante in
fondo, e poi poco a poco finiscono per fare lo stesso anche
gli altri)
</p>

<p>
<span class="pagenum" id="Page_122">[122]</span>
</p>

<h3>
SCENA IX.
</h3>

<p class="pers">
<i><span class="upright">AGNESE</span> dalla destra, ed <span class="upright">EGISTO</span> in abito di tela bianca.
<span class="smcap">Detti.</span></i>
</p>

<p>
<span class="smcap">Egisto.</span> — Vedrai che tutto è inutile... <i>(rimane sulla soglia
a destra)</i>
</p>

<p>
<span class="smcap">Agnese.</span> — Dov'è Carlo?... Che fate? Non avete udito la
campana del lavoro?
</p>

<p>
<span class="smcap">Bobi.</span> — Quella non è la campana del lavoro; è la squilla
della li-ber-tà!
</p>

<p>
<span class="smcap">Agnese.</span> — Sentite: se non è questione che di denaro,
l'accomoderemo meglio fra noi, che Carlo non ne sappia nulla...
Egli non spera più che in voi, lo sapete... Via! se egli ha
qualche titolo alla vostra benevolenza, se io stessa ho potuto
fare qualche cosa per le vostre famiglie, voi ci avrete ricompensati
ad usura sdegnando di imitare i lavoranti delle altre
officine... Oreste, dà tu il buon esempio: il fornello della macchina
è ormai spento; buttaci del carbone.
</p>

<p>
<span class="smcap">Oreste.</span> — Subito, signora... <i>(azione)</i>
</p>

<p>
<span class="smcap">Bobi.</span> — Fa scoppiare la caldaia, imbecille! E lei, mi faccia
la grazia di non seccarci altro.
</p>

<p>
<span class="smcap">Franc.</span> — Una parola di più alla signora e ti strappo la
lingua!
</p>

<p>
<span class="smcap">Agnese.</span> — Signor Savelli, lei aspetta che mi si perda il
rispetto per usare la sua autorità? Lei se ne sta colle mani
in mano in questo momento?
</p>

<p>
<span class="smcap">Franc.</span> — Non posso far nulla!
</p>

<p>
<span class="smcap">Agnese.</span> — Dunque il mio Carlo avrà avuto invano fede
ed affetto per voi tutti? povero sognatore! <i>(ad Egisto)</i>
Aspettami, corro a cercare mio marito che saprà ricondurli
al dovere.
</p>

<p>
<span class="smcap">Egisto.</span> — Mi lasci solo?
</p>

<p>
<span class="smcap">Agnese.</span> — Avresti paura? <i>(via dalla destra)</i>
</p>

<p>
<span class="smcap">Egisto.</span> — (Paura io? ho spavento!)
</p>

<p>
<span class="smcap">Bobi.</span> — Venga, venga, sor cavaliere! Eh che caldo?
</p>

<p>
<span class="smcap">Egisto.</span> — (Sarà bene fare un po' il democratico). Un
caldo... un caldo che fa sudare anche i sordi!
</p>

<p>
<span class="pagenum" id="Page_123">[123]</span>
<span class="smcap">Bobi.</span> — To', ha dello spirito lui! Levatevi pure la giacchetta
senza complimenti...
</p>

<p>
<span class="smcap">Egisto.</span> — Grazie... (Mi dà del voi). Guardate come mi
avete conciato!
</p>

<p>
<span class="smcap">Bobi.</span> — Ma io vi pulisco subito...
</p>

<p>
<span class="smcap">Egisto.</span> — (Con quelle zampe! E Carlo non arriva!) Non
v'incomodate, brav'uomo...
</p>

<p>
<span class="smcap">Bobi.</span> — Che bella facciona simpatica!.... Voi dovete bere
un bicchiere con noi!...
</p>

<p>
<span class="smcap">Egisto.</span> — Grazie tante!... Troppo buono! Ma non bevo
mai fuori pasto!
</p>

<p>
<span class="smcap">Bobi.</span> — Con questo caldo? Ma io i signori li capisco
a volo: ricusa perchè non abbiamo un bicchiere pulito; ma
ci penso io... <i>(soffia dentro al bicchiere, lo asciuga colla camicia,
e vi mesce)</i> Alla nostra salute, se non siete un codino!
</p>

<p>
<span class="smcap">Egisto.</span> — No; non son neanche un codino.... non son
nulla io!
</p>

<p>
<span class="smcap">Bobi.</span> — Giù tutto alla nostra salute!
</p>

<p>
<span class="smcap">Egisto.</span> — Alla vostra salute! (Alla mia no certo) <i>(beve)</i>
(Che veleno!) Ora che ho fatto a vostro modo, vorreste farmi
una grazia?
</p>

<p>
<span class="smcap">Bobi.</span> — Parla, anima mia! Vuole offrirci dei sigari di sicuro...
</p>

<p>
<span class="smcap">Egisto.</span> — Eccone... ecco tutti quelli che ho in tasca; ma
ora, da bravi, al lavoro...
</p>

<p>
<span class="smcap">Bobi.</span> — Come? Tu che fai il cavaliere tutto l'anno, ora
hai lo stomaco di venirci a predicare il lavoro?
</p>

<p>
<span class="smcap">Egisto</span> <i>(intimorito)</i>. — No, no, vi faceva la commissione;
ma poi per me lavorate, cantate, ballate, torna lo stesso...
(Mi dà del tu; come finirà?)
</p>

<p>
<span class="smcap">Bobi.</span> — Oh così sta bene! Ma già basta guardarti: con
quella bella cera da frate priore, con quella pancia che pare
un armadio da osteria, si capisce subito che non puoi aver
simpatia per il lavoro! To', simpaticone, non so resistere al
desiderio di abbracciarti!
</p>

<p>
<span class="smcap">Egisto.</span> — Resistete, ve ne prego, resistete!
</p>

<p>
<span class="smcap">Bobi.</span> — Nossignore, voglio levarmi il gusto di ballare
una volta con un cavaliere... Musica!
</p>

<p class="stagedir">
(abbraccia Egisto per costringerlo a ballare: risate e chiasso
in piazza, ma è l'affare di un istante)
</p>

<p>
<span class="pagenum" id="Page_124">[124]</span>
</p>

<h3>
SCENA X.
</h3>

<p class="pers">
<i><span class="upright">CARLO</span> dalla destra. <span class="smcap">Detti.</span></i>
</p>

<p>
<span class="smcap">Carlo.</span> — Silenzio! <i>(ad Egisto)</i> Vattene. <i>(Egisto esce dalla
destra con premura)</i> La campana è suonata da un pezzo, la
macchina è accesa: a lavorare.
</p>

<p>
<span class="smcap">Bobi</span> <i>(s'avanza sfacciatamente verso Carlo, tenendo a sè
dinanzi, come a difesa, or l'uno or l'altro dei compagni)</i>. — S'è
finito di lavorare!
</p>

<p>
<span class="smcap">Carlo.</span> — Voi comandate in casa mia?
</p>

<p>
<span class="smcap">Bobi.</span> — Un po' per uno; oggi tocca a me.
</p>

<p>
<span class="smcap">Carlo.</span> — Ed io vi caccio all'istante, perchè dei mascalzoni
pari vostri non ho che a guardare nelle bettole lungo
la strada per trovarne a centinaia.
</p>

<p>
<span class="smcap">Bobi.</span> — Dei pari miei a centinaia? La gli gira!
</p>

<p>
<span class="smcap">Carlo.</span> — Ma Cencio, Gennaro, Martino, ditemi voi se io
sogno, se è vero che voi lasciate bestemmiare così questo
avanzo di prigione.
</p>

<p>
<span class="smcap">Bobi</span> <i>(respingendo gli altri)</i>. — Con me deve aggiustare
i conti, con me solo!
</p>

<p>
<span class="smcap">Carlo.</span> — Io parlerò a voi lavoratori, perchè, a farlo con
lui, lo schifo che ne sento potrebbe rendermi ingiusto. Non
vi parlo da padrone, vi parlo da amico. In poche officine si
paga il lavoro come da me; in nessuna come da me vi si
dà un tanto per cento sugli utili. Quale pretesa potete avere?
</p>

<p>
<span class="smcap">Bobi.</span> — Quando ce la saremo intesa coi compagni delle
fabbriche Faustini e Ramaccini, la saprà; intanto bisogna
crescere la paga e scemare di molto l'orario.
</p>

<p>
<span class="smcap">Carlo.</span> — Siete pazzi? Se vi cresco la paga non posso
più lottare cogli stranieri che hanno in casa metallo e combustibile!
Quanto a scemare l'orario vi ricordo che non è
mezz'ora che m'avete promesso di crescere il lavoro!
</p>

<p>
<span class="smcap">Bobi.</span> — E ora non si vuole più, oh! Che cosa è alla fin
fine il vostro capitale senza di noi?
</p>

<p>
<span class="smcap">Carlo.</span> — Nulla.
</p>

<p>
<span class="smcap">Voci</span> <i>(ed applausi di fuori)</i>. — Bravo!
</p>

<p>
<span class="smcap">Carlo.</span> — L'ho detto io e lo ripeto: non è nulla! Ma voi,
mano d'opera, ditemi un po', che cosa diverreste se il capitale
<span class="pagenum" id="Page_125">[125]</span>
facesse contro di voi lo sciopero che credete profittevole
e giusto per voi soli? E dal momento che non deve essere
stimato altro che l'operaio, perchè dovrà solamente contare
quello che lavora colla mano e non anche quello che lavora
coll'ingegno e lo studio? Forse per creare un nuovo tiranno
più cieco e brutale di quelli che ci hanno oppresso?
</p>

<p>
<span class="smcap">Bobi.</span> — Tutte parole buttate: a noi la sua aria di professore
non può farci nè caldo nè freddo, perchè alla fin fine
lavoranti e principali, tutti eguali ora!
</p>

<p>
<span class="smcap">Molte voci</span> <i>(dalla piazza con applausi)</i>. — Bene! Bravo!
Bis!
</p>

<p>
<span class="smcap">Carlo.</span> — Poveri figliuoli; vi hanno gonfiato il capo di
parolone che non capite, e me le lanciate come una minaccia
e una condanna! Siamo tutti eguali dinanzi al diritto di vivere
ed alla legge: così è, e così deve essere. Ma dinanzi
alla scienza, ma dinanzi al lavoro, quello che tira il mantice
sarà eguale a me che so, e invento? Se è così, su,
mastro Bobi, venite a mettervi al mio posto nell'officina e
allo scrittoio; e se i vostri calcoli e i vostri disegni saranno
migliori dei miei, voi sarete il principale ed io l'artigiano. Ah!
cieco, che mi vuoi essere uguale in tutto fuorchè nella fatica,
te lo mostro io il modo di essermi eguale, il segreto per diventar
principale: lavoro, temperanza, risparmio! E tu disgraziato,
invece di cercare nella temperanza la forza, nel risparmio
l'indipendenza, nel lavoro la vera nobiltà, non desideri
che di far nulla, affidando il tuo avvenire agli avvocati del
disordine, od al Monte di pietà, al lotto ed all'ospedale! Ma
guarda che miseria è la tua: sei miserabile fino nel desiderare!
</p>

<p>
<span class="smcap">Bobi.</span> — Tu l'ha a vedere!
</p>

<p>
<span class="smcap">Carlo.</span> — Allora fuori dei piedi te ed i poltroni che ti
vorranno seguire! <i>(movimento degli operai per uscire)</i>
</p>

<p>
<span class="smcap">Genn.</span> — Eccellenza, se non ci date la chiave!...
</p>

<p>
<span class="smcap">Carlo</span> <i>(atterrito)</i>. — Tutti uscite?... Tutti, quando la vostra
diserzione può costarmi l'avvenire? Cencio, Martino, Gennaro,
Ambrogio, fuori dalla cerchia dannata! Accusatemi, parlate,
dite che cosa vi ho fatto io per essere tradito in questo
momento?
</p>

<p>
<span class="smcap">Cencio.</span> — Sono più di duecento fuori, ed hanno già ferito
Martino.
</p>

<p>
<span class="pagenum" id="Page_126">[126]</span>
<span class="smcap">Mart.</span> — Io sono bell'e guarito, padrone; ma sono più del
doppio di noi.
</p>

<p>
<span class="smcap">Ambr.</span> — Sor Carlo, non si comprometta... Anche lei è
padre di famiglia.
</p>

<p>
<span class="smcap">Carlo.</span> — Ah se non è che questo! Savelli? Dov'è Savelli?
<i>(scoprendolo)</i> Francesco, se ci attaccano... <i>(fischi ed urli al
di fuori)</i> Fischiate; a Custoza ne ho sentiti dei più terribili
senza impallidire... <i>(si rompono altri vetri)</i> Buon augurio: è
un vetraio che cerca lavoro... Animo, Savelli, venite con me...
</p>

<p>
<span class="smcap">Bobi.</span> — Savelli non si muove.
</p>

<p>
<span class="smcap">Carlo.</span> — Savelli?
</p>

<p>
<span class="smcap">Franc.</span> — Sull'onor mio non si può!
</p>

<p>
<span class="smcap">Carlo</span> <i>(smarrito)</i>. — Savelli, voi sapete che cosa sarebbe
di me se non potessi terminare a tempo il lavoro e pagare
le cambiali!
</p>

<p>
<span class="smcap">Franc.</span> — Ma non capisce che io non posso far nulla?
</p>

<p>
<span class="smcap">Carlo.</span> — (O Dio! Dio!) Ma figliuoli, v'ho da scongiurare
in ginocchio?
</p>

<p>
<span class="smcap">Operai</span> <i>(che bevono in fondo)</i>. — Alla sua salute!
</p>

<p>
<span class="smcap">Carlo</span> <i>(indignato)</i>. — Ah! Li ha ubbriacati l'infame, e poi
li ha comprati! Ebbene io vi discaccio tutti, sì, tutti; e te
per il primo, serpente che ho raccolto nel fango e che ora
ti schieri coi miei nemici!
</p>

<p>
<span class="smcap">Franc.</span> — Ah! non una parola di più!...
</p>

<p>
<span class="smcap">Carlo.</span> — Sì, ti ho confidato il mio segreto, la mia invenzione,
e tu mi vendi ad un Faustini! Vile traditore, più
vile di Giuda!
</p>

<h3>
SCENA XI.
</h3>

<p class="pers">
<i><span class="upright">AGNESE</span>, dalla destra, inosservata. <span class="smcap">Detti.</span></i>
</p>

<p>
<span class="smcap">Franc.</span> <i>(slanciandosi fuori di sè ad armarsi di un martello)</i>.
</p>

<p>
<span class="smcap">Voci</span> <i>(di fuori)</i>. — Dàgli!... ammazzalo!
</p>

<p>
<span class="smcap">Carlo.</span> — Ah sì?... <i>(cava di tasca una rivoltella e l'appunta
contro Francesco)</i>
</p>

<p>
<span class="smcap">Franc.</span> — Ebbene mi ucciderai; ma resteranno cento per
strapparti il cuore!
</p>

<p>
<span class="pagenum" id="Page_127">[127]</span>
<span class="smcap">Agnese</span> <i>(che colpita dall'idea di poter salvare Carlo si
è intanto slanciata alla macchina ed ha chiuso le valvole
di sicurezza, grida con forza:)</i> — Non resterà nessuno perchè
scoppierà prima la macchina!
</p>

<p>
<span class="smcap">Franc. e tutti gli operai</span> <i>(si buttano smarriti verso
la porta a sinistra con un grido di terrore)</i>.
</p>

<p>
<span class="smcap">Carlo.</span> — Ah! Vedete quando combattete per l'ozio e per
l'invidia come la mano di una donna basta per schiacciarvi!
Io potrei seppellirvi tutti con me sotto le rovine dell'officina;
ma preferisco di lasciare a voi soli il vanto di avermi assassinato!
</p>

<p class="stagedir">
(getta loro la chiave della porta e riapre le valvole. Mentre
un operaio si precipita per pigliare la chiave, e Carlo, sostenendo
Agnese che si è abbandonata fra le sue braccia,
intima a loro tutti di uscire, cala rapidamente il sipario).
</p>

<p class="pad2 center large">
FINE DELL'ATTO TERZO.
</p>
</div>

<div class="chapter">
<p>
<span class="pagenum" id="Page_128">[128]</span>
</p>

<h2><a id="quarto"></a>
ATTO QUARTO
</h2>

<p class="title">
La scena dell'Atto secondo. — È giorno.
</p>

<h3>
SCENA I.
</h3>

<p class="pers">
<i><span class="upright">CARLOTTA</span> dal fondo e <span class="upright">CARLO</span> dalla destra con premura.</i>
</p>

<p>
<span class="smcap">Carlo.</span> — Ebbene? Nulla?
</p>

<p>
<span class="smcap">Carl.</span> — L'impiegato telegrafico l'assicura che appena
giungerà qualche dispaccio per lei, glielo farà subito recapitare.
</p>

<p>
<span class="smcap">Carlo.</span> — Ogni minuto di ritardo è per me un secolo di
penosa ansietà..... Manda all'ufficio Menico, qualche contadino.....
</p>

<p>
<span class="smcap">Carl.</span> — Oh caro lei! Per paura degli operai, nessuno
vuol più metter piede in questa casa... Ma, non dubiti, starò
attenta io.
</p>

<p>
<span class="smcap">Carlo.</span> — Mi raccomando, Carlotta. <i>(Carlotta esce dal
fondo)</i> Paura, paura; ecco il gran segreto della possibilità
di tutte le prepotenze! I mille che hanno paura dei cento...
dei cento condotti da dieci, se sono tanti! È doloroso a dirsi,
ma se a me resta la mia invenzione, se non ho tutto perduto,
ho forse da ringraziare questi cittadini? No, perchè essi vogliono
la libertà, e poi, quando si tratta di difenderla, o si
nascondono, o veggono con gusto chi si ribella alla legge!
<i>(va allo scrittoio)</i> E quel dispaccio da Marsiglia non giunge!
</p>

<h3>
SCENA II.
</h3>

<p class="pers">
<i><span class="upright">EGISTO</span> dalla destra con ombrello. <span class="smcap">Detto.</span></i>
</p>

<p>
<span class="smcap">Egisto.</span> — Buon giorno. Vorrei, se me lo permette il popolo
sovrano, pigliare un po' d'aria in giardino..... Non hai
scritto perchè l'autorità metta ordine e castighi? Tu speri
che la dieta guarisca la febbre; ma persuaditi che alle persone
<span class="pagenum" id="Page_129">[129]</span>
per bene sarebbe una gran consolazione vedere nel paese
un po' di quei pennacchi..... Di' ciò che ti pare; ma, quando
ne vedo, a me pare che il cielo sia più sereno e gli uomini
più onesti... <i>(annasa tabacco; Carlo, che non gli dà retta, si
mostra agitato e va a guardare verso il giardino)</i> E vedi,
per sentirmi rinascere l'appetito, io l'ho bell'e capita, bisognerebbe
che ce ne fossero..... non dico molti, no..... ma, almeno,
almeno, un paio..... per operaio! <i>(Carlo torna allo scrittoio,
Egisto guarda in giardino)</i> Ah! c'è ancora la famiglia?
Perchè non me l'hai detto? Se ci sono anche loro, io..... li
posso proteggere!
</p>

<p>
<span class="smcap">Carlo.</span> — Vuoi la mia rivoltella?
</p>

<p>
<span class="smcap">Egisto.</span> — Una pistola nelle mie tasche? Farei portar
l'abito da un altro. (È capace d'averla carica lui!) <i>(affettando
disinvoltura)</i> E poi un uomo ne vale un altro alla fin
fine. <i>(s'incontra in Francesco apparso sulla soglia, ed indietreggia
impaurito; quindi, per colorire l'atto poco coraggioso,
va a salutare Carlo)</i> (Lui ha la pistola). <i>(esce dal fondo
con affettata disinvoltura)</i>
</p>

<h3>
SCENA III.
</h3>

<p class="pers">
<i><span class="upright">FRANCESCO</span> dal fondo. <span class="smcap">Detto.</span></i>
</p>

<p>
<span class="smcap">Carlo.</span> — Voi qui? Questo è troppo!.. Io posso perdonare
tutto all'ignoranza, ma a voi... Uscite subito!
</p>

<p>
<span class="smcap">Franc.</span> — È da otto giorni che aspetto questo momento,
e lei mi ascolterà!
</p>

<p>
<span class="smcap">Carlo.</span> — Vedremo se in questa casa non sono più io il
padrone!
</p>

<p>
<span class="smcap">Franc.</span> — Può anche battermi, ma deve finire per ascoltarmi.
Sì; l'ultima parola che lei mi disse fu un atroce insulto,
e tanto più atroce, quanto non meritato... Mi lasci dire!
Uscii dalla fabbrica cogli altri, cercai di stordirmi, di ubriacarmi — bisogna
che le dica tutto — e respinsi per la prima
volta dalle mie braccia la mia creatura e maltrattai Matilde!
Da quel giorno non so che mi faccia; ma so che nulla può
farmi dimenticare quelle sue parole che non lasciano nè pensare
<span class="pagenum" id="Page_130">[130]</span>
ad altro, nè dormire.... Io so bene chi mi sia a petto
di lei; so anche meglio che se io le domandassi una soddisfazione,
lei si metterebbe a ridere. Eppure io ne avrò una...
</p>

<p>
<span class="smcap">Carlo.</span> — Vendicandovi.
</p>

<p>
<span class="smcap">Franc.</span> — Già, vendicandomi; ma lo indovina lei come?
</p>

<p>
<span class="smcap">Carlo.</span> — Col vendermi, se ancora non mi avete venduto,
al Faustini.
</p>

<p>
<span class="smcap">Franc.</span> — L'ho sempre detto che lei non mi conosceva e
perciò non mi poteva stimare! No, signor cavaliere, benchè
io sia senza pane, e lei non me ne possa dare, io non intendo
la mia vendetta a questo modo; anzi, le giuro sul mio onore
che ad ogni costo la sua invenzione non uscirà di qui.
</p>

<p>
<span class="smcap">Carlo.</span> — Possibile?
</p>

<p>
<span class="smcap">Franc.</span> — Aspetti, aspetti! Si ricorda che, nel mio libro
di benservito, c'è una lacuna di tre mesi che gli dissi di aver
passato all'estero? Era una menzogna; li passai in prigione.
</p>

<p>
<span class="smcap">Carlo.</span> — Voi?
</p>

<p>
<span class="smcap">Franc.</span> — Già... Ero stato insultato e percosso da un compagno
che rifiutava di riconoscermi quale capo-fabbrica, e nella
rissa ebbi la disgrazia di ferirlo gravemente.... Ma lei vorrebbe
dire: una bella guarentigia di onoratezza l'essere stato
in prigione! Eppure in fondo la c'è. Matilde non lo sa. Crede
ciò che per compassione le ha dato ad intendere il mio principale
d'allora, che m'aveva spedito in Francia lui. Lei sa
che donna è mia moglie. Per amor mio ha abbandonato la
sua famiglia agiata e signorile; per amor mio ha camminato
delle giornate intere colla bambina al collo, soffrendo il sole,
la sete, la fame; ma senza lagnarsi mai, senza cessare mai
d'amarmi e di stimarmi come un uomo superiore alla sua
sorte.... Ora mi dica un po' lei se io posso permettere che
anima viva dica alla donna che forma l'unica felicità della
mia vita: <i>tu t'inganni; quest'uomo a cui hai tutto sacrificato,
non è che un miserabile uscito dal carcere dei malfattori
e degli assassini</i>!...
</p>

<p>
<span class="smcap">Carlo.</span> — Ella ne morrebbe di vergogna e di dolore!
</p>

<p>
<span class="smcap">Franc.</span> — Comprenderà dunque come Bobi, mio compagno
di prigione, minacciando me di una siffatta rivelazione e la
mia famiglia della vendetta dei provocatori dello sciopero,
<span class="pagenum" id="Page_131">[131]</span>
abbia potuto obbligarmi a far causa comune cogli altri; comprenderà
come la parola traditore dovesse farmi perdere la
testa, come ora io sia ben contento di poterle provare che se
nella ricchezza e nel sapere lei mi può essere superiore, nel
sentimento dell'onore e della delicatezza, io operaio, posso ben
farmi eguale a lei gentiluomo!
</p>

<p>
<span class="smcap">Carlo</span> <i>(pigliandolo per le mani)</i>. — Francesco! Cattiva
testa, qualche volta, ma cuore sempre leale e generoso, che
cosa vuoi? Vuoi essere mio amico, o vuoi che non ci ricordiamo
che di essere stati entrambi soldati?
</p>

<p>
<span class="smcap">Franc.</span> <i>(abbracciandolo)</i>. — Ah! ora sì che posso essere
suo amico, ora che mi ha fatto suo pari!
</p>

<h3>
SCENA IV.
</h3>

<p class="pers">
<i><span class="upright">CARLOTTA</span> dalla destra, quindi <span class="upright">FAUSTINI</span> dal fondo. <span class="smcap">Detti.</span></i>
</p>

<p>
<span class="smcap">Carl.</span> — Signor padrone, c'è il fattorino dell'uffizio telegrafico
con un dispaccio.
</p>

<p>
<span class="smcap">Carlo.</span> — Ah sono salvo!... Addio per poco, Francesco.
<i>(Carlotta esce dalla destra)</i>
</p>

<p>
<span class="smcap">Franc.</span> — Coraggio, maestro, e mi aspetti fra poco con
tutti gli altri. <i>(Carlo esce dalla destra. Francesco, per uscire
dal fondo s'imbatte in Faustini)</i>
</p>

<p>
<span class="smcap">Faust.</span> — Lei qui, caro direttore?
</p>

<p>
<span class="smcap">Franc.</span> — Perchè no? Io la ringrazio delle offerte
che mi ha fatto; ma le ripeto che non abbandono quest'officina.
</p>

<p>
<span class="smcap">Faust.</span> — Non l'abbandoni, tanto meglio. Sua moglie deve
intanto accettare il regalo che mi ha voluto restituire, poichè
d'or innanzi... Ecco il Valori; mi lasci con lui, direttore, ma
non s'allontani, le dirò il resto.
</p>

<p>
<span class="smcap">Franc.</span> — Ma io non sono punto ai suoi ordini!
</p>

<p>
<span class="smcap">Faust.</span> — Via, via, aspetti; quando avrà compreso, sarà
contento.
</p>

<p>
<span class="smcap">Franc.</span> — Temo di aver già capito troppo! <i>(esce dal
fondo)</i>
</p>

<p>
<span class="smcap">Faust.</span> — Quanto fumo! E non capisce d'essere nelle mie
<span class="pagenum" id="Page_132">[132]</span>
mani come gli altri tutti! Ma se quel dispaccio annunzia il
pagamento delle macchine, il mio progetto è bell'e ito! <i>(si
ritira in disparte verso il fondo)</i>
</p>

<h3>
SCENA V.
</h3>

<p class="pers">
<i><span class="upright">CARLO</span> dalla destra, pallidissimo, e poi <span class="upright">EGISTO</span> dal fondo.
<span class="smcap">Detto.</span></i>
</p>

<p>
<span class="smcap">Carlo</span> <i>(corre sulla soglia del giardino senza vedere Faustini,
e ne ritorna subito con Egisto)</i>. — Vedi ciò che mi
rispondono i Richard!
</p>

<p>
<span class="smcap">Egisto</span> <i>(leggendo il dispaccio)</i>. — «<i>Il non aver ricevuto
vostre macchine ci pone in dolorosa, ma assoluta impossibilità
ordinare pagamento, malgrado nostra buona volontà; ad
ogni evento, ricordate che vi offriamo posto Direttore nostro
grande stabilimento</i>». Vedi se noi avevamo ragione?
</p>

<p>
<span class="smcap">Carlo</span> <i>(supplichevole)</i>. — Egisto, te ne prego, non abbandonarmi
in questo momento in cui tutto fallisce alle mie previsioni!
</p>

<p>
<span class="smcap">Egisto.</span> — Mio caro, a chi lo devi, se non a quegli operai
che non rifinivi di portare in palma di mano? E poichè gli
operai sono così fatti anche con chi li ama, io sarei un matto
se affidassi ai loro capricci una somma tanto ragguardevole.
</p>

<p>
<span class="smcap">Carlo.</span> — Ma io ti darei tutte le guarentigie che puoi
desiderare, pur di non rimanere vinto per difetto di armi in
una battaglia che deve terminare colla mia vittoria!
</p>

<p>
<span class="smcap">Egisto.</span> — Già: la solita illusione di tutti gli inventori!
Ma che cosa ci posso fare io? Dopo quei disordini, ho quasi
disposto del mio capitale, con ipoteca su poderi ed officine...
</p>

<p>
<span class="smcap">Carlo.</span> — Al Faustini adunque?
</p>

<p>
<span class="smcap">Egisto.</span> — Oh insomma, non voglio e non debbo darti quel
denaro... Tutti i giorni la stessa canzone!
</p>

<p>
<span class="smcap">Carlo.</span> — Egisto, tu non sai quanto possa costarmi il tuo
rifiuto.
</p>

<p>
<span class="smcap">Egisto.</span> — Potrebbe anche essere per il tuo meglio.
</p>

<p>
<span class="smcap">Carlo.</span> — Ma sai tu di che si tratta?
</p>

<p>
<span class="smcap">Egisto.</span> — Sì, sì; del popolo, dell'industria, dell'Italia.....
<span class="pagenum" id="Page_133">[133]</span>
Lo so a memoria: <i>far l'Italia</i>; come se prima di voi altri
l'Italia non ci fosse!
</p>

<p>
<span class="smcap">Carlo.</span> — Non se ne parli più. Ritorna in giardino...
</p>

<p>
<span class="smcap">Egisto.</span> — Che abbia ballato io, passi; ma il capitale?
La sorella mi strapperebbe gli occhi! <i>(via dal fondo)</i>
</p>

<p>
<span class="smcap">Carlo</span> <i>(smarrito, scendendo lentamente dal fondo)</i>. — Ed
ora?
</p>

<p>
<span class="smcap">Faust.</span> <i>(presentandogli le cambiali)</i>. — Domani.
</p>

<p>
<span class="smcap">Carlo</span> <i>(una breve pausa)</i>. — Voleva essere mio socio.....
lo sia.
</p>

<p>
<span class="smcap">Faust.</span> — Troppo tardi.
</p>

<p>
<span class="smcap">Carlo.</span> — (La vendetta!)
</p>

<p>
<span class="smcap">Faust.</span> — Non voglio fare scandali. Mi piglio l'officina,
straccio le cambiali e le rifaccio venti mila lire.
</p>

<p>
<span class="smcap">Carlo.</span> — Ventimila!
</p>

<p>
<span class="smcap">Faust.</span> — È vero che le ho offerto altrettanto per la
sola società; ma ora non ho più bisogno della sua invenzione;
ne ho una quasi uguale, che dà gli stessi risultati.
</p>

<p>
<span class="smcap">Carlo.</span> — Anche la casa si pigli, anche la casa!
</p>

<p>
<span class="smcap">Faust.</span> — Tanto meglio; per la casa le do altre venti
mila lire, semprechè, s'intende, domani non mi paghi. Posso
vedere intanto l'officina?
</p>

<p>
<span class="smcap">Carlo.</span> <i>(gli accenna la porta a sinistra)</i>.
</p>

<p>
<span class="smcap">Faust.</span> — (Eppure non ho osato dirgli quello che voleva)
<i>(esce dalla sinistra)</i>
</p>

<p>
<span class="smcap">Carlo</span> <i>(porta le mani al collo come un uomo che si senta
strangolare; vacilla e finisce per cadere sopra una seggiola)</i>. — Come
mio padre! Ora comprendo la tua morte! Noi, o si
vince, o si muore. La vita ci assolve, la morte ci vendica.
Vivere deriso dai maligni o alle spalle della moglie, giammai!
<i>(guardando verso la sinistra)</i> Vieni, vieni, mercante di
carne umana, a godere il tuo trionfo su queste rovine..... E
voi pure che io ho voluto strappare alla miseria, all'ignoranza,
che ho amato come figliuoli, venite a leggere scritta
col mio sangue su queste rovine la vittoria dell'ozio e della
invidia! <i>(trae di tasca la rivoltella, ma ve la ripone subito
sentendo venire Cesarino)</i>
</p>

<p>
<span class="pagenum" id="Page_134">[134]</span>
</p>

<h3>
SCENA VI.
</h3>

<p class="pers">
<i><span class="upright">CESARINO</span> dal giardino che giuoca al volante colla racchetta,
ed <span class="upright">AGNESE</span> che ricama. Agnese rimane in fondo intenta al
suo lavoro.</i>
</p>

<p>
<span class="smcap">Cesar.</span> — Babbo! babbo! vieni anche tu a giuocare.
</p>

<p>
<span class="smcap">Agnese.</span> — Ancora qui, Carlo?
</p>

<p>
<span class="smcap">Carlo</span> <i>(senza guardarli)</i>. — Andate in casa, lasciatemi...
</p>

<p>
<span class="smcap">Cesar.</span> — Vieni a giuocare un pochino, babbo...
</p>

<p>
<span class="smcap">Agnese.</span> — Andiamo via, Cesarino, o ti farai sgridare...
</p>

<p>
<span class="smcap">Cesar.</span> — È vero che tu mi sgridi, babbo?
</p>

<p>
<span class="smcap">Carlo.</span> — (Che strazio!) No... ma va.
</p>

<p>
<span class="smcap">Agnese.</span> — Via, dàgli un bacio, e poi si va via subito.
</p>

<p>
<span class="smcap">Carlo.</span> — Ma andate, vi ripeto! (No, che l'ultima parola
non sia un comando...) Ve ne prego, lasciatemi solo...
</p>

<p>
<span class="smcap">Agnese</span> <i>(scesa presso il marito)</i>. — Tu respingi tuo figlio
e non mi guardi?
</p>

<p>
<span class="smcap">Carlo.</span> — Io... ti guardo...
</p>

<p>
<span class="smcap">Agnese</span> <i>(atterrita dall'aspetto di lui e buttando il ricamo
sullo scrittoio)</i>. — Carlo! Ma che cosa avvenne? Che si fa
nell'officina? Faustini? Ah! io lo leggo sul tuo volto; tutto
è perduto!
</p>

<p>
<span class="smcap">Carlo.</span> — No... faccio anzi un affare eccellente...
</p>

<p>
<span class="smcap">Agnese.</span> — E la tua invenzione?
</p>

<p>
<span class="smcap">Carlo.</span> — Non ne ha bisogno; ne hanno inventata un'altra
quasi eguale... Oggi s'inventa tutti!... Ma l'affare è buono:
egli corbella un pochino me ed io moltissimo lui... Che scrupoli!
Chi non inganna non guadagna.
</p>

<p>
<span class="smcap">Agnese.</span> — Tu mi fai paura: perchè tu possa parlare così
dinanzi a tuo figlio, bisogna che una grande sventura ti abbia
colpito. Ma se l'hai già venduta, qui non resta a far nulla.
Se puoi ancora salvarti, se la mia dote può esserti utile, so
che ne posso disporre, ritorniamo subito in città, vieni...
</p>

<p>
<span class="smcap">Carlo.</span> — A che?
</p>

<p>
<span class="smcap">Agnese.</span> — A che? Ed è un uomo del tuo carattere che
me lo chiede?
</p>

<p>
<span class="smcap">Carlo.</span> — Non lo sono più... Tutto è finito per me!
</p>

<p>
<span class="pagenum" id="Page_135">[135]</span>
<span class="smcap">Agnese.</span> — Ma questo pensiero è un delitto!
</p>

<p>
<span class="smcap">Carlo.</span> — E sarà minor delitto che questa vita!
</p>

<p>
<span class="smcap">Agnese</span> <i>(preso Cesarino, glielo butta disperata fra le
braccia)</i>. — E sei padre?
</p>

<p>
<span class="smcap">Cesar.</span> <i>(abbracciandolo)</i>. — Babbo! babbo!
</p>

<p>
<span class="smcap">Carlo</span> <i>(con uno scoppio di pianto)</i>. — Basta, Agnese,
basta!
</p>

<h3>
SCENA VII.
</h3>

<p class="pers">
<i><span class="upright">EGISTO</span> ed <span class="upright">ANNA</span> dal fondo. <span class="smcap">Detti.</span></i>
</p>

<p>
<span class="smcap">Cesar.</span> <i>(ad Egisto)</i>. — Il babbo, che non piange mai,
piange!
</p>

<p>
<span class="smcap">Agnese.</span> — Sì, il suo cuore scoppia di dolore, non per
quello che ha perduto, ma per la malvagità altrui. Ma andiamo,
Carlo... <i>(porge il braccio al marito: questi, vacillante,
sta per cadere; Agnese lo sostiene, dicendo agli altri accorsi:)</i>
Basto io: sono sua moglie. Con me, Cesarino... <i>(esce con Carlo
e Cesarino dalla destra, per ritornare a suo tempo)</i>
</p>

<p>
<span class="smcap">Anna.</span> — Carlo piange ed Agnese mi dà uno sguardo che
mi fa rabbrividire?
</p>

<p>
<span class="smcap">Egisto.</span> — Oh Dio buono, sta a vedere che ora ci sono
degli altri guai più gravi! <i>(Agnese dalla destra, mettendo
in tasca la rivoltella di Carlo. Va subito ad aprire la cassa
e ne trae un portafoglio in cui racchiude carte e lettere)</i> Ma
che è stato dunque?
</p>

<p>
<span class="smcap">Anna.</span> — Si può sapere una volta perchè Carlo piange?
</p>

<p>
<span class="smcap">Egisto.</span> — Si può di grazia sapere che cosa abbia perduto?
</p>

<p>
<span class="smcap">Agnese.</span> — Che importa a te di Carlo!
</p>

<p>
<span class="smcap">Egisto.</span> — Se non per Carlo, per te...
</p>

<p>
<span class="smcap">Agnese</span> <i>(reprimendo un movimento)</i>. — Ah per me!.....
Ma c'è mia madre, e non dirò una parola che possa parerle
meno rispettosa.
</p>

<p>
<span class="smcap">Anna.</span> — Ed io ti comando anzi di parlare. Sta a me il
giudicare se hai ragione di trattarci a questo modo.
</p>

<p>
<span class="smcap">Agnese.</span> — Dio sa se io ti rispetti; ma l'essermi madre, ma
<span class="pagenum" id="Page_136">[136]</span>
l'amarmi fino all'idolatria... Ma no; non debbo e non voglio
dir altro.
</p>

<p>
<span class="smcap">Anna.</span> — Vieni qui per l'appunto, che io voglio saper tutto
e subito.
</p>

<p>
<span class="smcap">Egisto.</span> — Sicuro, a meno che il nostro affetto ti pesi!
</p>

<p>
<span class="smcap">Agnese.</span> — Ebbene, sì, mi pesa perchè si concentra tutto
su di me, dimenticando che anch'io ho doveri e diritti verso
quelli che mi appartengono.
</p>

<p>
<span class="smcap">Anna.</span> — Non è mia figlia che parla così!
</p>

<p>
<span class="smcap">Egisto.</span> — A tua madre? A tuo zio?
</p>

<p>
<span class="smcap">Agnese.</span> — A te, non parlo che a te, che non staresti
un'ora lontano da me senza sentirti strappare le viscere; a
te che mi ami tanto, che vorresti che non amassi che te, e
per questo ti auguri giorno e notte che Carlo veda cadere
in rovina tutto l'edificio dei suoi studii e delle sue imprese,
e vorresti per giunta che io assistessi col sorriso sulle labbra
al martirio dell'uomo che amo, per l'eccellente ragione
che egli non pensa come te! Ma se mio marito fosse un
uomo da nulla od un uomo cattivo, io non l'abbandonerei;
mi farei anzi più sua per difenderlo o ricondurlo all'amore
del bene; pensa adunque se moglie di un uomo intelligente
ed onesto come lui, io possa associarmi a te in questa tua
guerra non so se più stupida o feroce!
</p>

<p>
<span class="smcap">Anna.</span> — Ma sogno o questa è la mia Agnese?
</p>

<p>
<span class="smcap">Egisto.</span> — Qui c'è un equivoco evidente, un grosso
sbaglio!
</p>

<p>
<span class="smcap">Agnese.</span> — Sì, il tuo: sbaglio di date. Tu credi ch'io sia
sempre l'Agnese uscita dalla scuola; io invece da anni sono
moglie e madre e sviscerata quanto ogni altra; eppure del
cuore me ne resta sempre tanto da essere figlia e nipote riconoscente
e rispettosa; ma quando mi accorgo che colla riuscita
delle tue macchinazioni fai strazio di mio marito, io
non maledico il tuo trionfo perchè già nè so, nè posso maledire;
ma, per non correre un dì il pericolo di dimenticarmi
che sei mio zio, piglio l'unica via che mi resta, e me ne
vado.
</p>

<p>
<span class="smcap">Egisto.</span> — Se ne va? E dove se ne va? A Firenze?
</p>

<p>
<span class="smcap">Anna.</span> — Senza di noi a Firenze?
</p>

<p>
<span class="smcap">Agnese.</span> — Non a Firenze; con mio marito a Marsiglia.
</p>

<p>
<span class="pagenum" id="Page_137">[137]</span>
<span class="smcap">Anna.</span> — Dio!
</p>

<p>
<span class="smcap">Egisto.</span> — A Marsiglia? Fino a Marsiglia?
</p>

<p>
<span class="smcap">Agnese.</span> — Sì, perchè i Richard, che credono all'intelligenza
di Carlo, gli offrono una onorevole e lucrosa posizione.
Voi non ci credete? Rimanete! Io che ci credo, l'accompagno.
<i>(va a ripigliare il portafoglio che lasciò sullo scrittoio, per
andarsene)</i>
</p>

<p>
<span class="smcap">Anna.</span> — Agnese, questo è troppo!
</p>

<p>
<span class="smcap">Egisto.</span> — Mi vuoi vedere a piangere? Dillo che mi vuoi
vedere a piangere!
</p>

<p>
<span class="smcap">Agnese.</span> — Tu piangi? Ma che cos'è il tuo dolore a petto
del suo? Ha perduto l'officina, gli hanno rubato la sua invenzione,
e a capo di questa infernale congiura sta quel Faustini
cui tu impresti il capitale che avrebbe potuto salvarlo!
E lui parla di piangere perchè la sua Agnese, la sua bambola,
se ne va, perchè le sue abitudini di ozioso e di egoista
stanno per essere troncate, mica per altro!
</p>

<p>
<span class="smcap">Egisto.</span> — Agnese! tu bestemmi: vada per ozioso; ma io
non ho amore per te? Io sono un egoista?
</p>

<p>
<span class="smcap">Agnese.</span> — Se il tuo fosse vero amore, avrebbe sentito la
necessità del sacrifizio, e non si contenterebbe di questo tuo
pianto puerile e sterile. <i>(via dalla destra)</i>
</p>

<p>
<span class="smcap">Egisto.</span> — Puerile a me! E anche sterile!
</p>

<p>
<span class="smcap">Anna</span> <i>(piangendo)</i>. — Ma è possibile che mia figlia ci calunnii
tutti e due a questo modo?
</p>

<p>
<span class="smcap">Egisto.</span> — No, sorella, che non ci calunnia!... Ha ragione,
sterili tutti e due! E ha ragione anche Carlo, perchè, se lo
vogliono gli stranieri, bisogna confessare che noi soli non lo
abbiamo saputo stimare, poichè, da buoni italiani, invece di
aiutarlo, gli abbiamo fatto la guerra!..... Ma ora come se
n'esce?
</p>

<p>
<span class="smcap">Anna</span> <i>(fuori di sè dal dolore)</i>. — Dividermi da mia figlia,
non vederla mai più? Piuttosto mille volte la morte!
</p>

<p>
<span class="smcap">Egisto.</span> — Ma neanche una, sorella! Sono più vecchio di
te; ma di morire, per quanto ce ne sia l'uso, non ne ho punto
voglia..... piuttosto faccio anch'io l'Italia! Andiamo ad impedire
che quei matti partano. Finchè si trattava di Belmonte,
si era sempre in Toscana..... ma Marsiglia? No; sono dei
Vespucci, ma non per scoprire altro... Oh! gli operai adesso!
<span class="pagenum" id="Page_138">[138]</span>
Non ci mancherebbe altro che volessero far ballare anche
te... Andiamo subito... ma con dignità... senza dar a vedere
che si ha paura... <i>(esce rapidamente dalla destra con Anna
al braccio)</i>
</p>

<h3>
SCENA VIII.
</h3>

<p class="pers">
<i><span class="upright">MARTINO</span>, <span class="upright">ORESTE</span>, <span class="upright">CENCIO</span>, <span class="upright">GENNARO</span>, <span class="upright">AMBROGIO</span>
e gli altri operai di Valori, dal fondo.</i>
</p>

<p>
<span class="smcap">Oreste.</span> — Nessuna vergogna: siamo qui per ripigliare
il lavoro.
</p>

<p>
<span class="smcap">Cencio.</span> — E poi mi pare ci sia poco da ragionare: la
cassa della società non ha più un cavurrino, il magazzino
cooperativo non ha più una libbra di riso a darci, le famiglie
quel po' di sparagno, se l'han fatto, se lo sono mangiato,
dunque!...
</p>

<p>
<span class="smcap">Ambr.</span> — Dunque, maledetto lo sciopero!
</p>

<p>
<span class="smcap">Genn.</span> — La colpa è tutta di Bobi..... <i>che possa essere
acciso!</i>
</p>

<h3>
SCENA IX.
</h3>

<p class="pers">
<i><span class="upright">BOBI</span> dal fondo. <span class="smcap">Detti.</span></i>
</p>

<p>
<span class="smcap">Bobi.</span> — Se lo diceva io ch'eravate qui tutti. <i>(starnuta)</i>
Accidenti!
</p>

<p>
<span class="smcap">Mart.</span> — A te!
</p>

<p>
<span class="smcap">Bobi.</span> — Ora che non faccio più nulla, sono raffreddato,
mondo ladro!
</p>

<p>
<span class="smcap">Ambr.</span> — Provati a sudare.
</p>

<p>
<span class="smcap">Bobi.</span> — Se non posso!
</p>

<p>
<span class="smcap">Oreste.</span> — Se vuoi sudare di sicuro, il modo te lo mostro
subito: provati a fare il galantuomo.
</p>

<p>
<span class="smcap">Gli altri.</span> — Bravo!
</p>

<p>
<span class="smcap">Bobi.</span> — Bada veh! che te ne suono tante!
</p>

<p>
<span class="smcap">Mart.</span> — Che tu possa <i>esse massò</i>... Non è buono che a
minacciare i ragazzi lui! Provati con me, su!
</p>

<p>
<span class="smcap">Bobi.</span> — Zitto là che ho fatto per celia. Dunque ci aggiustiamo
una volta col Faustini?
</p>

<p>
<span class="pagenum" id="Page_139">[139]</span>
<span class="smcap">Mart.</span> — Si vede che non hai letto il suo regolamento.
Orario di dodici ore e tutti pagati a cottimo!
</p>

<p>
<span class="smcap">Bobi.</span> — Questa veramente mi pare una porcheria poco
pulita: se non si lavora, non si mangia, perdinderindella!
</p>

<p>
<span class="smcap">Genn.</span> — E <i>sulfeggià</i>? <i>Chi sulfeggia</i>, cacciato su due
piedi! <i>(a Bobi)</i> <i>Ah managgia a te che c'hai fatto fa a' rivoluzione
contro maestro Valori!</i>
</p>

<p>
<span class="smcap">Mart.</span> — Sì; abbiamo fatto un bel guadagno a darti retta;
miseria in casa e mortificazioni in piazza!
</p>

<p>
<span class="smcap">Bobi.</span> — Che mortificazioni! È tutto per noi questo popolo!
</p>

<p>
<span class="smcap">Mart.</span> — Già, gli è tanto per noi che dal dì dello sciopero
non ha più aperto una bottega.
</p>

<h3>
SCENA X.
</h3>

<p class="pers">
<i><span class="upright">FRANCESCO</span> e <span class="upright">MATILDE</span> dal fondo. <span class="smcap">Detti.</span></i>
</p>

<p>
<span class="smcap">Franc.</span> — Oh bravi! Eccoli qui tutti per il cavaliere
Valori.
</p>

<p>
<span class="smcap">Oreste.</span> — Venga, sor Savelli: tutti quanti per il Valori!
</p>

<p>
<span class="smcap">Mart.</span> — Meno Bobi, con licenza parlando!
</p>

<p>
<span class="smcap">Bobi.</span> — Sì, perchè non valeva la pena di far lo sciopero
se ora si rinunzia a raccogliere dal Faustini quel che si è
fatto perdere al Valori.
</p>

<p>
<span class="smcap">Mat.</span> — Scusate se ci metto bocca io; ma voi, operaio del
Valori, sapevate che lo sciopero poteva rovinarlo?
</p>

<p>
<span class="smcap">Bobi.</span> — Valori mi aveva licenziato, e un operaio come
me.....
</p>

<p>
<span class="smcap">Mart.</span> — Ma che operaio! Tu parli sempre a nome degli
operai, ma soltanto per far nulla.
</p>

<p>
<span class="smcap">Cencio.</span> — Peggio che nulla: non lascia lavorare!
</p>

<p>
<span class="smcap">Oreste.</span> — E neanche imparare.....
</p>

<p>
<span class="smcap">Ambr.</span> — Fuori dei piedi ch'egli è meglio per tutti!
</p>

<p>
<span class="smcap">Tutti.</span> — Sì, fuori!
</p>

<p>
<span class="smcap">Bobi.</span> — Nossignori: da quest'officina non sarete voi che
mi caccerete.
</p>

<p>
<span class="smcap">Mart.</span> — Ti caccerà il principale, se non ti cacceremo
noi.....
</p>

<p>
<span class="pagenum" id="Page_140">[140]</span>
<span class="smcap">Bobi.</span> — Il principale cacciar me? Badate piuttosto voi
altri che d'or innanzi non dipendiate da me più di quel che
credete tutti quanti; sì, limatori, massellatori e capi-fabbrica...
aristocratici!
</p>

<p>
<span class="smcap">Gli altri.</span> — Noi? Da te?
</p>

<p>
<span class="smcap">Franc.</span> — Zitti! (Ah! se non ci fosse mia moglie!)
</p>

<p>
<span class="smcap">Bobi.</span> — Ecco il principale che vi metterà la testa a segno.
Venga, sor Faustini, lo aspettiamo!
</p>

<h3>
SCENA XI.
</h3>

<p class="pers">
<i><span class="upright">FAUSTINI</span> dalla sinistra. — <span class="upright">EGISTO</span>, <span class="upright">ANNA</span>, <span class="upright">AGNESE</span> e <span class="upright">CESARINO</span>
in abito da viaggio dalla destra, seguiti da <span class="upright">CARLOTTA</span>
con due sacche da viaggio. <span class="smcap">Detti.</span></i>
</p>

<p>
<span class="smcap">Agnese.</span> — Mio zio, giacchè si trova qui anche il tuo
socio, eccoti le chiavi...
</p>

<p>
<span class="smcap">Egisto.</span> — Ma che socio! Signor Faustini, godo di trovarla
qui anche lei... Mi dica un po', quando le ho promesso
il capitale, sapeva io che ella volesse acquistare quest'officina
e l'invenzione di Carlo?
</p>

<p>
<span class="smcap">Agnese.</span> — Ma che acquistare l'invenzione... rubare!
</p>

<p>
<span class="smcap">Egisto.</span> — Agnese, calmati e lasciami parlare...
</p>

<p>
<span class="smcap">Faust.</span> — Ma la lasci sbraitare, le dirò poi io tutto!
</p>

<p>
<span class="smcap">Egisto.</span> — Sbraitare? Badi che lei parla di mia nipote...
</p>

<p>
<span class="smcap">Faust.</span> — Ebbene, l'invenzione che userò..... mi è stata
venduta da chi l'ha fatta.
</p>

<p>
<span class="smcap">Agnese.</span> — Da mio marito dunque?
</p>

<p>
<span class="smcap">Faust.</span> — No, dal direttore, dal capo-fabbrica.
</p>

<p>
<span class="smcap">Egisto.</span> — Da lui? <i>(a Francesco)</i> Ah lei inventa delle
cose grandi, portentose... là... come io un fritto di asparagi
croccanti?
</p>

<p>
<span class="smcap">Franc.</span> — Ma lei si burla di me: guastato qualche cosa
ho guastato, ma inventato poi...
</p>

<p>
<span class="smcap">Egisto.</span> — Un corno come me, bravo! <i>(a Faustini)</i> Ora
sbraiti lei, sbraiti.
</p>

<p>
<span class="smcap">Faust.</span> — Oh! Il signorino è troppo modesto. Non si ricorda
di quei tre mesi di viaggio?...
</p>

<p>
<span class="pagenum" id="Page_141">[141]</span>
<span class="smcap">Franc.</span> — (Anche lui!)
</p>

<p>
<span class="smcap">Agnese.</span> — Insomma quel segreto o l'ha inventato lui, o
lo ha rubato, di qui non se ne esce...
</p>

<p>
<span class="smcap">Mat.</span> — Francesco, parla!
</p>

<p>
<span class="smcap">Faust.</span> — Non parlerà!
</p>

<h3>
SCENA XII.
</h3>

<p class="pers">
<i><span class="upright">CARLO</span> dalla destra, in abito di viaggio, inosservato. <span class="smcap">Detti.</span></i>
</p>

<p>
<span class="smcap">Franc.</span> — Sì che parlerò, perchè il segreto di Carlo Valori
è qui suggellato dalla riconoscenza, e neanche colla paura
riuscirete altro a far tacere in me il sentimento dell'onore!
<i>(a Matilde)</i> Matilde, guardami in volto; se io arrossisco, è
di non avertelo confessato prima, a te che prima di ogni
altro mi avresti saputo compatire. Quei tre mesi che tu credi
ch'io abbia passato all'estero, per espiare una colpa involontaria
li ho invece passati in carcere...
</p>

<p>
<span class="smcap">Egisto.</span> — Bravissimo! (Ma che dico ora?)
</p>

<p>
<span class="smcap">Franc.</span> — Ora dimmi tu se per nasconderti questa macchia,
era meglio vendere a Bobi o al signor Faustini il nostro
benefattore!
</p>

<p>
<span class="smcap">Matilde.</span> — No, Francesco; te lo dica questo abbraccio!
</p>

<p>
<span class="smcap">Egisto.</span> — Benone, e stringa forte..... Ora, signor Faustini,
lei capirà che fra me e lei, che ha trovato buono ogni
mezzo per rovinare la miglior parte della mia famiglia, non
ci può più essere nulla di comune.
</p>

<p>
<span class="smcap">Faust.</span> — Ma se io doveva aspettarmelo da lei; un uomo
che non capisce un acca d'affari, che non è mai stato buono
a nulla!
</p>

<p>
<span class="smcap">Egisto.</span> — Io?... Io? (Ma se ha ragione!)
</p>

<p>
<span class="smcap">Franc.</span> — Ecco il cavaliere! Evviva il nostro principale!
</p>

<p>
<span class="smcap">Tutti gli operai</span> <i>meno</i> <span class="smcap">Bobi</span>. — Evviva!
</p>

<p>
<span class="smcap">Carlo.</span> — Il vostro principale eccolo là: io non ho più
nulla.
</p>

<p>
<span class="smcap">Franc.</span> — Come? L'officina?...
</p>

<p>
<span class="smcap">Carlo.</span> — Perduta!
</p>

<p>
<span class="smcap">Franc.</span> — Perduta! La sua invenzione?
</p>

<p>
<span class="smcap">Carlo.</span> — Te la dono, Francesco; quel che non ho potuto
<span class="pagenum" id="Page_142">[142]</span>
fare io, lo farai tu. Addio, io vado a dirigere l'officina dei
Richard a Marsiglia.
</p>

<p>
<span class="smcap">Egisto.</span> — (E a noi ci tocca trottargli dietro, senza andare
a diriger nulla!)
</p>

<p>
<span class="smcap">Franc.</span> — Un istante, maestro.. Prima di partire, perdoni
a me, perdoni a tutti quelli che gli hanno fatto del male senza
saperlo, senza volerlo.
</p>

<p>
<span class="smcap">Gli operai</span> <i>(commossi)</i>. — Sì! Sì!
</p>

<p>
<span class="smcap">Carlo</span> <i>(bacia Oreste in fronte). — A te per tutti; a te
sulla cui fronte splende l'avvenire.</i>
</p>

<p>
<span class="smcap">Egisto</span> <i>(prorompendo, con voce rotta dalla commozione)</i>. — Ora
si piange! Invece di pensare al modo di riparare al
male, si piange! Costa meno, coccodrilli; sì, coccodrilli tutti,
per Bacco Baccone... (ed io coccodrillo numero uno!)
</p>

<p>
<span class="smcap">Franc.</span> — Sì, ha ragione lui; ma se l'ozio e l'invidia lo
hanno rovinato, lo deve salvare il lavoro. Compagni, si lavora
tutti per lui a due terzi di paga finchè non abbia adempiuto
i suoi impegni?
</p>

<p>
<span class="smcap">Tutti gli operai.</span> — Sì! sì!
</p>

<p>
<span class="smcap">Carlo.</span> — Ma chi potrà pagarmi le quarantamila lire delle
cambiali?!
</p>

<p>
<span class="smcap">Egisto</span> <i>(con un grido)</i>. — Si possono ancora pagare?
</p>

<p>
<span class="smcap">Carlo.</span> — Fino al mezzogiorno di domani.
</p>

<p>
<span class="smcap">Egisto</span> <i>(prorompendo in un lungo scroscio di risa dinanzi
a Faustini)</i>. — Ah! ah! ah! Non sono buono a nulla io?
<i>(dinanzi a Carlo)</i> Io sono pedante? <i>(ad Agnese)</i> Io sono
sterile?
</p>

<p>
<span class="smcap">Anna.</span> — Fratello, sarebbe possibile?
</p>

<p>
<span class="smcap">Agnese.</span> — Lascialo dire, lascialo fare!
</p>

<p>
<span class="smcap">Egisto</span> <i>(ad Anna)</i>. — Hai inteso? Fare, fare, fare! <i>(ad
Agnese)</i> Strega, tu hai compreso che farò, che faccio subito,
che è l'unica maniera di fare; e così, tanto per cominciare
gli affari col mio socio Carlo, io che non ci capisco nulla, le
sacche tutte in casa, meno la mia, anzi anche la mia; per
fare una corsa a Firenze noi industriali non s'ha bisogno di
nulla!
</p>

<p>
<span class="smcap">Faust.</span> — Badi che domani l'aspetto a mezzogiorno. <i>(s'avvia
al fondo)</i>
</p>

<p>
<span class="smcap">Egisto.</span> — Ci conti; ma non mi lasci nulla di suo.
</p>

<p>
<span class="pagenum" id="Page_143">[143]</span>
<span class="smcap">Faust.</span> <i>(a Bobi che vorrebbe seguirlo)</i>. — All'inferno! <i>(via
dal fondo)</i>
</p>

<p>
<span class="smcap">Bobi.</span> — Dove ho d'andare io? Che ho da fare?
</p>

<p>
<span class="smcap">Egisto.</span> — Il primo ballerino alla Pergola; ma fuori dei
piedi!
</p>

<p>
<span class="smcap">Mart.</span> — No; egli che approfittò di tutto per far del
male a lei ed a noi, non se ne anderà così; e se non vorrà
chiedere scusa qui, gliela faremo chiedere noi fuori, in altro
modo...
</p>

<p>
<span class="smcap">Tutti gli operai.</span> — Fuori!
</p>

<p>
<span class="smcap">Bobi.</span> — No, no, è meglio qui... Avrò torto... ho torto...
e sono opinioni politiche!
</p>

<p>
<span class="smcap">Mart.</span> — Zitto e non ridere, sai, o ti cambio il muso!
Chiedi perdono al padrone; ad Oreste del cattivo esempio; a
Cencio per il poco rispetto ai suoi capelli bianchi... Ora guarda
quella porta, ringrazia che ci sono le signore, e... gira l'Italia!
<i>(Bobi fugge dal fondo impaurito; gli operai vorrebbero seguirlo
minacciosi)</i>
</p>

<p>
<span class="smcap">Franc.</span> — No, no; portiamo piuttosto il cavaliere Egisto
in trionfo!
</p>

<p>
<span class="smcap">Egisto</span> <i>(che in questo frattempo è stato abbracciato con
effusione di affetto da Agnese e da Carlo)</i>. — Siete matti?...
Voi mi prendete per un Mecenate, per un uomo che butta i
suoi quattrini in un momento di espansione; e io vi dico che
vi sbagliate. Io non ho fatto altro che questo: ho capito che
se affido il capitale a Carlo che ha l'intelligenza, e voi che
siete il lavoro ci date la mano, la nostra industria risorge
sicura... Rompete quest'armonia: il capitale scappa, la miseria
arriva, e l'intelligenza italiana va ad arricchire lo straniero.
La capite la morale?
</p>

<p>
<span class="smcap">Franc.</span> <i>(alzando in aria il cappello, con forza agli operai)</i>. — Al
lavoro!
</p>

<p>
<span class="smcap">Egisto, Carlo e tutti gli operai</span> <i>(ad una voce solenne)</i>. — Al
lavoro!
</p>

<p class="pad2 center large">
<span class="smcap">Fine della commedia.</span>
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

</body>
</html>
